"paragraphID","chapterID","paragraphNo","pageNo","split","paragraphText"
1,1,1,1,"no","Restat succincte de blasfemia pertractandum. Est autem blasfemia insipiens detraccio honoris domini. Et dicitur a blas (quod est insipiens) et femina, que quasi rane blaterant, communiter nimis stulte."
2,1,2,1,"no","Committitur autem blasfemia tribus modis. Primo modo, quando deo attribuitur quod sibi non convenit; ut ponendo quod deus nimis severe puniat, vel quod sit iniquitas aput deum. Secundo modo, cum removetur a deo quod sibi convenit; ut legitur de Rapsace 4to Reg. 18 et 19. Et tercio modo, quando pure creature attribuitur quod deo proprium est. Et ad istum. sensum Judei sepe inposuerunt Cristo blasfemiam, ut patet Matth. 9, 16 et Joh. 10. Et isto modo Herodes, Act. 12 legitur blasfemasse; et principes populi sunt proni incidere in istam blasfemiam."
3,1,3,1,"top","Et patet scrutanti intime quod, sicut simonia et apostasia consecuntur ad quodcunque mortale, sic et blasfemia, que convertibilis est cum illis. Nam, eo ipso quo quis peccat mortaliter, wult vitam istam esse bonam, et per consequens non reprobatam, sed approbatam a deo: quod est manifesta blasfemia. Wult enim implicite attribuere deo auctorisacionem peccati, quod propter  "
4,1,3,2,"bottom","bonitatem non potest deo conpetere. Wult eciam implicite a deo aufferre iusticiam debite puniendi, que repugnat patri et filio. Et tercio, wult implicite dare homini voluntatem supremam, non subiectam, vel regulandam voluntati superiori: quod deo est proprium. Et idem deducitur multipliciter in quocunque mortali peccato quod homo potest inordinate velle aliquod positivum, quo iustificato cum modo volendi, sequitur talis absurditas. Iste autem est modus loquendi famosus sanctorum; et tunc patet dicta sentencia."
5,1,4,2,"no","Et per hec intelligi potest Augustinus super illo psalmo 146 ""Laudate dominum, quoniam bonus est psalmus"". ""Qui"", inquit, ""psallit, non sola mente psallit; sed, assumpto eciam quodam organo quod vocatur psalterium, accedentibus manibus voci concordat. Vis ergo psallere? non solum vox tua sonet laudes dei, sed opera concordent cum voce tua. Cum igitur voce tua cantaveris, silebis aliquando. Vita sic canta, ut nunquam sileas; vita tua semper laudet. Negocium agis, et fraudem cogitas? De bono opere tuo laudes "
6,1,5,2,"top","Videtur autem multis ex fide scripture et facto hominum, quod in Curia romana sit radix huius blasfemie, quia homo peccati anticristus insignis loquitur quod sit summus Cristi vicarius, in vita et opere inter mortales sibi simillimus. Et cum, secundum Augustinum, omnis "
7,1,5,3,"bottom","talis ex psalmi discordia blasfemat cum in vita, sequitur quod et omnis talis sit radix blasfemie; imponit enim deo expresse vitam sibi persimilem, quod a deo tolleret omnem laudabilem dignitatem. Implicat eciam totum evangelium esse falsum; ipsum enim affirmat Cristum vixisse vitam pauperem, mundo odibilem, quia laboriosam et humilem, cunctis suis fratribus ministrando, ut hic supponitur. Hic autem vivit omnino contrarie, et ad hoc promovet omnino suos discipulos; ita quod de cristianismo, seducto per tales aspirantes ad seculare dominium (quod Cristus in se renuit et interdixit suis discipulis), intelligi potest illud Ysa. 3o: Effeminati dominabuntur eis. Mos enim feminarum est, quo ad opera virilia ociari, in lautis esibilibus et stramentis mollibus delectari, et post ista ac ornamenta splendida ex excellencia sui nominis blaterare. Sic effeminantur anticristus cum suis satrapis. Nam tamquam alter costree residet in suo sumptuoso pallacio, cuius sumptus non solum male sunt tyrannice capti, sed pessime, quia blasfeme de bonis pauperum summa yppocrisi spoliate. De lauticiis vero, de pulvinaribus et eorum lectisterniis, clamat mundus. Et non solum carte plumbate sed codices testantur eius excellenciam blasfemam, post ornatum stultissimum ac monstruosissimum; primo cameraliter (more femine) cum suis complicibus intimatam, et post late per mundum publice proclamatam. Sic quod, ubi Cristus non habens ubi caput suum reclinet, visitavit pedestris humiliter civitates et patrias quas sanando instruxit, Anticristus trahit ad ociantes pedes sue superbie totum mundum, quem non reficit, sed inficit; non sanat, sed contaminat; non instruit in lege domini, sed seducit in scola blasfemie anticristi."
8,1,6,4,"no","Unde cardinales, proximi complices huius hominis, docentur valde mane accedere ad suam presenciam, cum numerosa sumptuosa et monstruosa familia equitatus, non propter loci distanciam vel difficultatem itineris, sed ad ostendendum magnificenciam suam mundo et contrarietatem sui ad Cristum cum suis Apostolis. Exteris vero visitantibus hunc patrem iniungitur quod, ipso sedente in altum, in ornatu splendido, eciam usque ad pedes cum genuflexione petant humiliter pedum oscula beatorum. Quod si per ""pedes"" in scr"
9,1,7,4,"top","Perante autem Cristus pertulit sed non presumpsit pedes suos cum lacrimis osculari a femina, ut patet Luce 7o; quia devota contricio et parcium Cristi corporalis taccio delent crimina viatoris. Ideo ante mortem viando propter faciendam multiplicem sanitatem voluit tangi a feminis, ut patet Luc. septimo et octavo. Sed cum defficit ista causa in papa, non subest ratio quare sic extollitur super Cristum. Sed Augustinus, super secundo capitulo Joh. omelia 121a notat quod Cristus post resurreccionem voluit tangi a feminis; cum Matth. 28 "
10,1,7,5,"bottom","legitur quod, postquam Cristus apparuit mulieribus et ait: Avete, ipse accesserunt et tenuerunt pedes eius; ideo, secundo, Augustinus fideliter asserit quod in hiis verbis dictis Magdalene latet absconditum sacramentum. Et tercio, videtur dicere quod tam allegorice quam tropologice fuit sensus domini Magdalene singulariter nunciatus, quod ipsa figurante ecclesiam gencium, fuit ipsa ecclesia post ascensionem plenarie convertenda. Et quantum ad tropologiam ipsa Magdalena inperfecte consideravit Cristi humanitatem, non considerans quomodo fuit equalis patri divinitus. Ideo fuit exhinc prohibita ipsum tangere; quasi diceret, quia nondum ascendi in consideracione tua ad equalitatem patris, ideo, ut ipsam imperfeccionem cognoscas et corrigas, noli me tangere. Sed Crisostomus videtur dicere quod apparuit Marie in consimili corpore quare habuit ante mortem; et ideo disparente dote claritatis, credidit ipsum resurrexisse ad vitam communem ducendam cum discipulis, sicut ante. Unde et voluit dominum familiariter tangere, sicut et prius. Sed hanc opinionem repellit, quasi signando causam quare apparuit corpus suum non esse gloriosum, per hoc quod ostendendo veritatem resurreccionis sue per quadraginta dies fuit informaturus ecclesiam ante suam ascensionem: unde monuit eam ire ad apostolos, quos vocavit "fratres suos". Quod si isti sancti iam viverent, videntes blasfemam exaccionem osculorum pedis romani pontificis, considerantes quod mos est autoris scripture gravidare ipsam multiformi sentencia, consonanter dicerent quod hec mulier, effeminatos signans, prohibetur ad talia blasfema oscula anhelare."
11,1,8,5,"top","Cum enim duplex sit osculum: scilicet corporate (licitum  sive illicitum) et spirituale, quod primo habebitur in beatis, expedito in ipsa corporali osculo, remanet spirituale osculum in patrsa expectandum. Sed osculum pedum pape caret omnimoda racione, cum neutri parti proficit ad satutem; nam osculans ex culpanda avaricia "
12,1,8,6,"bottom","vel ex devocione blasfema, omnino culpabitur. Quia autem tales cecati et palliantes factum, ac excitantes ad facinus, sunt cause huius yppocrisis, ideo Job 34 dicitur, quod deus regnare facit yppocritam propter peccata populi. In osculato est omnino culpabile, quia non potest parificari Cristo, ut tantam dignitatem recipiat. Quod si parificatur apostolis, non excedat honores huiusmodi ultra quam illi susceperant ad augmentum sui meriti ex confessione humili, et ad utilitatem populi honorantis. Ideo illi, instar Cristi, ceperunt benefacere dignificantes se per opera quoad deum, et mundanos honores respuerunt. Anticristus autem facit omnino contrarium. Ideo vel oportet negare evangelium, vel credere quod hec facit ad maximum sui obprobrium, nam Luce 14 mandavit Cristus: Cum vocatus fueris ad nupcias, non discumbas in primo loco, ne forte honoracior te sit invitatus ab illo, et veniens is qui te et illum invitavit, dicat tibi: da huic locum; et tunc incipies cum rubore novissimum locum tenere. Constat autem ex fide et testimonio sanctorum quod Cristus loquitur de vocacione, de locacione et de cenacione spirituali, non corporali; quia, ut deducit linconiensis, aliter quilibet fidelis affectaret in nupciis carnalibus locum novissimum, et foret in eis intollerabilis contencio, inordinata invitatorum cumulacio, et omnino doctrine Cristi irrisio. Ideo per nupcias intelligitur sponsacio Cristi et ecclesie, que perpetuitate complebitur in cena novissima. Ad has quidem nupcias multi sunt vocati, pauci vero electi, ut loquiturCristus Matth.22o; quia quociens interno instinctu, sacramentis ecclesie vel predicacione evangelii ad Cristi amorem et ministerium sunt instructi, tociens a domino sunt vocati. Ille autem discumbit in loco novissimo, qui pie reputat se minimum electorum. Debet autem omnis Cristianus reputare se electum, cum debet habere spem, eciam si fuerit reprobatus. Et ista posicio potest "
13,1,8,7,"bottom","in reputacione omni Cristiano competere, quia Paulus, qui vidit archana, reputavit se apostolorum minimum. Sed in die cum ewacuabitur inperfectum quod ex parte est, erit per summum judicem invitantem posita aliena locacio, cum quilibet predestinatus correspondenter ad suam humilitatem et meritum erit in gloria exaltatus; unde superbus, presumens de dignitate adquisita humanitus, erit indubie, si non resipuerit, ad locum novissimum ad magnam sui confusionem in die iudicii condempnatus; locus novissimus istius ordinis est locus inferni, de quo locatus non exeat donec reddat quadrantem novissimum ut dicit Cristus Matth. 5o. Illum quidem locum omnes tales superbi eligunt in effectu. Si ergo papa reputat se patrem sanctissimum, quomodo presumptive eligit locum primum? nec dubium, nisi papa isti consenserit, posset faciliter destruere istum stilum."
14,1,9,7,"no","Si dicatur quod secundum ius vicarium Cristi et Petri et tradiciones humanas in tali loco preficitur; quantum ad primum, patet ex dictis alibi quod blasfema presumpcio est illud asserere; imo, si ita est, faciat fideliter et moderate similiter eorum officium; quia aliter, ut dicit Augustinus, ex discordia vite et usurpati nominis est blasfemus. Quantum ad secundum, patet quod titulus cesareus vel humana tradicio est impertinens beatitudini aut repugnans. Quomodo igitur non patet populo quod papa, propter mundanam exaltacionem et temporalium accumulacionem, tam studiose appetit illum statum? Et patet ex dictis quod tunc ex lepra symonie inficit gregem suum. Nam si propter necessitatem et profectum ecclesie sic affectat, quare non vivit vitam Petri, cum hoc foret facilius et ex fide meritorius undiquaque?"
15,1,10,7,"top","O si regnum nostrum post mortem Urbani Sexti non foret seductum per satrapas, sic quod liberet se a tali capite et generacione hac pessima (ut dicitur Act. secundo) "
16,1,10,8,"bottom","abiciatque istam blasfemiam quod est de necessitate salutis facere fidelium obedienciam et duci per talem capitaneum, patenter destructa foret anticristi blasfemia! Sufficit enim fidelibus quod ipsi pure diligant et teneant legem Cristi; quia (Act. 4) dicit fides apostolorum quod non est aliud nomen sub celo, in quo oportet nos salvos feri, nisi nomen domini Jesu Cristi. O si fideles fratres cum aliis constanter publicarent istam sentenciam, postposito omni amore privato, preciosa foret mors sic decedencium ex purgacione gloriosa ecclesie ab antiqua blasfemia, et ex amocione obstaculi tardantis ecclesiam ab ordinacione perfecta primeva! Tunc enim posset regnum nostrum obedire cuicunque docto esse vicario Cristi per opera, sicud debuit obedire sancto Petro, non in fraudulenta temporalium subtraccione, non in membrorum anticristi subdola perfeccione, nec in blasfeme instruccionis seminacione, sed in spiritualium legis Cristi predicacione. Ista enim foret vera obediencia Cristi vicario, a qua saltans et blasfemia priorem exigens indicat, ut sic, se esse vicarium anticristi. Tunc enim fructificaret fides in regnis ut antea, amoto obstaculo diaboli prohibente. Oportet enim motum populi, tamquam motum elementi vel mixti, non ex se fieri, sed a deo generante et ministro dei prohibens removente."
17,1,11,8,"top","Est autem pars anticristi fortis et multiplex, prohibens istum ignem ascendere: ad quod procurant prelatorum et clericorum promocio, dotacionum et tradicionum humanarum defensio, et consuetudinis huius abusus inveteracio. Sed rex celorum et dominus veritatis est "
18,1,11,9,"bottom","forcior principe huius mundi; dicit nobis, inquam, in fide quod quicunque clericus vel episcopus plus appreciatur favorem vel lucrum mundanum quam publicacionem veritatis legis domini, ut sic, inhabilitat se ipsum ad beneficium ecclesie, et ipsum occupans tamquam blasfemus et hereticus nocet plebi. Et idem est iudicium de religioso, qui propter defensionem sue dotacionis sive religionis hoc promovet, vel tacet vecorditer veritatem. Nam act. 5 de Anania et Zaphira legitur deum, propter zelum sue ecclesie, pro minori crimine ambos ad mortem subitam iudicasse. Et quantum ad tercium, patet quod vetustas in malo non arguit facti laudabilem bonitatem, cum lucifer et anticristus eius vicarius, ymmo vetustas peccati persone salvande, sunt continuata diucius quam dicta iniquitas. Non respiciamus igitur longitudinem consuetudinis sed eius repugnanciam legi Cristi. Unde potens est deus illuminare et excitare mentes paucorum fidelium qui constanter detegant et moneant, si digni sumus ad destruccionem huius versucie anticristi. Sic enim, incipiendo a femina, convertit per paucos apostolos totum mundum."
19,1,12,9,"no","Sed triplex blasfemia huius capitis contra trinitatem beatam est parumper amplius reseranda. Prima est de potestate abscondita; secunda de sapiencia simulata; et tercia est de ficta benevolencia ad edificacionem ecclesie."
20,1,13,9,"top","Quoad primum : cum desunt miracula, lucifer non habet medium sibi consonancius quam in isto falsare subdole potestatem; unde cecatur ecclesia, credendo quod eius vicarius habet in dispensacione et absolucione et indulgenciarum concessione tantam preeminenciam potestatis quod nichil valet in istis, nisi quod ipse concedit vel approbat. Unde correspondenter isti ficcioni statuuntur leges quas fingunt ut ewangelium observandas. Veritas quidem est quod vel nichil habet potestatis "
21,1,13,10,"bottom","ecclesiastice in casu quo sit precipuus anticristus, vel habet pariter cum aliis Cristi sacerdotibus eque bonis. "
22,1,14,10,"top","Et quoad dispensaciones, specialiter cum voto, credit catholicus quod votum vel est sapienter vel stulte commissum et continuatum. Assistente vero sapiencia in continuacione voti commissi, foret stulticia dispensare. Si autem stulte commissum est, foret prudencia ipsum celeriter dissolvere et de commissionis stulticia penitere: ad eius remissionem et contriti absolucionem sufficit quicunque sacerdos habens claves ecclesie. Non enim subiacet potestati hominis vel angeli dispensare cum religioso vel alio, nisi aput deum sit patens racio, et apud subiectum utilitas dispensandi. Et sic quicunque stulte voverit, debet sine petita pape dispensacione votum tale dimittere. Et si solus ille habet prudenciam ad consulendum in talibus, est pro consilio requirendus. In quo, si persona vovens vel alii facilius petendi excesserint vel parificati fuerint illo dimisso, ipsi (consulendi gracia) sunt petendi. Et quantum ad leges hominum que videntur istis contrarie, patet quod non ligant nisi de quanto in lege Cristi fundate fuerint, consone racioni. Et secundum istam glosam condicionatam debent intelligi quod, si legi dei sint consone, tunc habeant robur suum. Et ille quem deus inspirando visitat practiset prudenter apparencia mundo inconveniencia que secuntur. Nec debet verti fideli in dubium quin tantum meretur secularis ex tanto fervore caritatis conplens Cristi precepta atque consilia, sicut religiosus privati ordinis adinventi, secundum votum obedienciam et alios ritus perficiens; quia aliter Cristus et eius apostoli inprudenter vel improvide tantum fructum religionis preterissent. Non enim legitur apostolos vel eorum discipulos vovisse tantam obedienciam, fecisse talem professionem vel servasse talem tradicionem humanam in suo modo vivendi, sed racionabiliter respuisse. "
23,1,14,11,"bottom","Cum igitur eorum religio exemplaris fuit perfeccior, sequitur quod nobis foret perfeccius servire deo similiter. "
24,1,15,11,"no","Item, si votum repetitum factum homini post votum factum deo habeat tantum virtutis; non est racio quin per idem votum multiplicatum augeret religionem et meritum. Illa ergo foret excellens nova religio, in qua foret continue innovata professio. Si dicatur quod hoc foret superfluum, revera evidencius foret nedum superfluum sed stultum obligari sic homini post votum infinitum solempnius factum deo."
25,1,16,11,"no","Item, nemo prudenter subicit se homini obligacione perpetua, nisi propter informacionem vel commodum reportandum ab eo. Si informacio pensatur, prelatus est sepe stulcior et ducens suum discipulum in precipicium. Si ergo rudis discipulus in arte mechanica non obligatur magistro nisi ad tempus, quousque ars sit perfecte cognita, videtur stultum sic obligari obligacione perpetua. Si vero lucrum temporale pensatur, quia illud vel mundana prosperitas sit causa precipua: manifestum est quod comittitur ydolatria blasfema."
26,1,17,11,"top","Item, votum vel promissio obediencie facta deo est infinitum melior, sic quod ista superaddita non valet, nisi quanto promovet vel habilitat Cristianum ad illam. Sed obligacio adiecta sepe ad hoc difficultat vel impedit, ergo contempni debet ut stolida. Maior supponitur ex fide. Nam omnis homo, sicud et omnis natura creata naturaliter, dicit se obedire deo, quod est eis obligacio maxima. Cristianus eciam dicit in oracione dominica se dimittere debitoribus debita sua; et prolitetur ac vovet se credere in deum. Sicut sacerdos dicit cottidie: da mihi intellectum domine, et scrittabor legem tuam;
 "
27,1,17,12,"bottom","et custodiam illam in toto corde meo. Nec dubium quin quodlibet tale votum vocale debet esse infinitum solempnius quam votum faciendum cristiano. Et iterum, certum est quod in istis fit deo obligacio, votum et professio, non obstante carencia tradicionis humane; et hoc si fidelis dicit effectualiter, meritorie, et non derisorie, ista deo. Nec vertitur fideli in dubium quin obligacio facta homini non valet nisi de quanto iuvat ad observandum obligacionem factam deo, quia de tanto est opus hominis meritorium placens deo. Et quod minor sit vera patet ex dictis. Nam talia conventicula ligant religiosos, vel faciunt eos timidos ad dicendum veritatem in causa dei: faciunt eos gravidatos peccato publico ex consensu, et difficultant ad discendum et servandum tradiciones hominum. Nam, suspensa tota occupacione talium in pura observancia legis dei, quis dubitat quin hoc foret meritorius observanti? Mirum itaque est quod diabolus sophista introduxit istam blasfemiam, cum caret auctoritate scripture, racione et colore. Existens ergo in inicio quo primus Cristianus istam religionem instituit, examinaret racionem, auctoritatem et utilitatem solicite antequam induceret talem sectam."
28,1,18,12,"top","Non enim movet quod in lege veteri fuerunt religiosi, ut filii prophetarum; in tempore Cristi fuerunt religiosi, ut pharisei, saducei et essei; quod in veteri lege nazarei sanctificabantur cum voto, ut dicitur Numeri 5o. Nam volens sic iudaizare notaret exemplar, ne addendo vel diminuendo deficiat in auctoritate exemplaris; quia modica declinacio in principio facit culpam. Religio autem quam Cristus instituit in lege sua docet quod, dimissa observancia veteri vel adinvencione nova, sit in illa autorisacione facili et delectacione secura fidelibus militandum. Unde hec adinventa novitas, habens unum laudabile, habet mille culpabilia a diabolo indubie adin- "
29,1,18,13,"bottom","venta. Ut in lege veteri voverunt deo et non homini, in adinvencionibus modernis, vovent stulte homini et non deo."
30,1,19,13,"no","Nec movet dictum Anselmi de similitudinibus, quia intelligit de illo religioso qui ex maiori caritate observat perfeccius legem Cristi; quod licet quandoque contingit in privatis ordinibus, non illi sunt per se causa sed observancia legis dei. Ideo ceca est evidencia, si multi sancti et scioli processerunt ex istis ordinibus, ergo sunt laudandi. Laudemus, inquam, graciam dei, qui in tam presumpto periculo conservavit sic homines propter observanciam legis sue."
31,1,20,13,"top","Nec potest fundari quod obediencia talis, votum vel professio, per se facit ad perfeccionem status vel meriti. Sed si ex cautela diaboli faciat bonum quandoque per accidens, in maiori parte ex inmixtione stulticie facit malum. Nam, ut docet Thomas, secunda secunde questione 186, in religionibus illis homo obligatur ad multa sub gravi pena, que ommittendo non peccaret alias vel venialiter. Quis ergo difficultaret se tali religioni irracionabili, cum posset faciliter et libere militare sub benedicta et omnino racionabili simplici lege Cristi? Quamvis enim deus, temptando homines, precipit et wult ipsos elicere sensum et visum ad quem deus non wult quod ipsi compleant in effectu (ut patet de Abraham Gen. 22) tamen nichil precipit nec ad aliquid obligat hominem facere nisi quod wult sub pena peccati fieri; quia aliter liceret -- ymo homo deberet -- declinare mandatum domini: posito de blasfemo possibili quod deus occuparet servum suum continue ipsum mandando facere quod non debet fieri, sicud scola anticristi docet "
32,1,20,14,"bottom","suis prepositis licere precipere. Quod meritum ergo reportaret in talibus neutris tota obediens, cum non peccaret vel venialiter hec ommittens? Ideo comendat apostolus, Gall. 2o et 5o; libertatem quam habet cristiana religio, talia facere sive ommittere. Et Augustinus ad Possidonium de adulterinis coniugiis: ""Ea sunt in nostris officiis graciora que, cum licet nobis eciam non impendere, tamen causa dileccionis impendimus"". Sic ergo videtur quod privata religio obligat prius liberum ad serviendum homini, ut "
33,1,21,14,"top","Papa igitur solveret colligaciones impietatis si, virtute sacre obediencie debite deo et ei, preciperet cuicunque preposito talis privati ordinis dispensare cum omnibus suis subiectis, ut pro sua periodo non ad talem obligacionem, professionem, obedienciam, vel votum perpetuum astringantur. Hoc enim est possibile, et foret multis meritorium; ymmo, possent cum illo vivere in communi claustraliter, habere omnia in communi, et servare cuncta liberius que forent de perfeccione ordinis Cristiani. Unde, quia secundum Thomam (ubi supra), solum castitas, obediencia et paupertas sunt de essencia cuiuscunque privati ordinis; cum igitur hec communiter pertinent cuicunque sacerdoti vel pure clerico, patet "
34,1,21,15,"bottom","quod racionabilis dispensacio et ecclesie magna unicio foret cum irreligiose captivatis taliter dispensari, ut patet Ecclesiastici 5o. Si papa tardat in isto, deus dispensat, ut votum irracionabile dimittatur. Non enim complet votum sed aggravat peccatum, qui vovit improvide fratrem iniuste occidere vel quicquam aliud imprudenter, et complet. Ideo lex Cristi precipit quod talis voti irracionabilis caveatur complecio, et de obligacionis stulticia fiat contricio. Sic enim sine dispensacione humana cessavit apostolus a voto blasfemie. Ymmo, videtur quod papa vel quicunque quiposset taliter captivatos liberare, nedum peccaret graviter, sed committeret blasfemiam omittendo. Tunc enim unice purificaretur cristiana religio, et abiciens sanctos prepositos privati ordinis studeat facta cristi et faciat illis factis plene similiter."
35,1,22,15,"top","Nam Bernardus, ut supra exposui, ponit eundum ordinem monachorum qui fuit laicorum conversorum in Jerusalem habencium omnia in communi. Anzhelmus eciam, in epistola quadam que sic incipit ""Cristianorum"" sic loquitur: ""Est"" inquit ""quadam generalis professio prime similis, quam nos docuit dulcissimus pater et frater noster piissimus Jesus; id est monachatus, quod idem est aput nos quod fuit discipulatus aput apostolus""; et probat posterius quod eam rite recipiens mundatur ab omni crimine actuali. Ista, inqua"
36,1,22,16,"bottom","propria me de aliquo monasterio non recessurum iurassem, viderem autem quod ibi animam meam salvare non possem, statim exirem, nec periurii crimen incurrerem."""
37,1,23,16,"no","Papa, inquam, qui fingit sibi tantam potestatem inesse, laxaret ipsam in isto ad edificacionem ecclesie. Legi enim ex quadam bulla pape Clementis quomodo mandavit angelis paradisi quod animam sic decidentis in purgatorio absolutam ad gaudia perpetua introducant. Et statim post: ""voluimus ex consensu fratrum nostrorum cardinalium, quod si aliqua persona rediens de indulgencia predicta, instigante diabolo, peccato consenciat et in eo peccato perseverante contingat eum mori racione peccatorum que antea comiser"
38,1,24,16,"top","Quantum ad blasfemiam contra verbum, patet quod papa dicit se tacite habere sapienciam supra omnes alios mortales ad ecclesiam regulandum. Deus enim non committit sibi curam ecclesie sue, nisi infundat sibi claves sciencie ad officium istud necessarie. Et sicut potestas s predicta false fingitur, sic et ista sciencia, ut patet ex duplicitate regiminis; nec ipsam regit nec populum secundum regulas legis Cristi. Per hoc enim, et non "
39,1,24,17,"bottom","per verba ficta, crederetur sibi inesse vera sciencia; sicut per opera perversa creditur inesse apostasia atque stulticia. Illi autem qui nituntur fingere claves ecclesie non esse scienciam discernendi et sanandi morbos ovium, sed nudam potenciam, fingunt, ac si dicerent deum suum esse potentem et non sapientem: sicut diffamatur diabolus. Nos autem, sicud distingwimus patrem a filio, nec unum posse esse sine alio, sic in pastore Cristi vicario non datur potestas regendi sine sciencia; nec e contra. Sciencia autem in qua oportet ipsum precellere, est fides scripture, cum noticia legis dei sit requisita ad regimen animarum. Non loquor autem de sciencia disputandi, sed de noticia beatitudinem sibi et populo adquirendi: que sciencia, sicut infuit apostolis, sic et regimen animarum."
40,1,25,17,"top","Tercia blasfemia contra spiritum sanctum est ficta benevolencia, qua vicarius anticristi mentitur se jura Cristi defendere, ac debita sponse sue exigere, non propter affeccionem quam habet ad temporalia, sed propter salutem anime detinentis, et propterea versatur totum regimen ecclesie circa ista. Sed ista duplicitas (quam spiritus sanctus effugiet) ex hoc convincitur, quod deficit potestas pape aufferendi ista terrena que vendicat a proximo subtrahente. Deus autem, si tantum appreciaretur has temporalium possessiones, daret vicario suo potenciam ad illas adquirendum et servandum, eciam invito adversario impugnante. Sic enim dat suis potestatem adquirendi et servandi virtutes, invitis hostibus; cum virtus per pacienciam iniurie inimici adquiritur, et quesita non perditur nisi gratis, eciam toto exercitu diabolorum et hominum renitente. Defectus igitur pape querendi et servandi temporalia docent apostatas quod non in tali eorum possessione beneplacitum fuit deo. Aliter enim oporteret concedere blasfeme quod in bonis "
41,1,25,18,"bottom","que deus plus ponderat fuit inprovidus ordinando remedia."
42,1,26,18,"no","Secundo, contra veritatem finguntur mendacia, cum vita Cristi docet tam verbo quam opere quod aufugit detestans in se et in suis vicariis tale dominium. Qua fronte igitur blasfeme finguntur ista debere pape competere jure Cristi? Si igitur iste due persone tolluntur, necesse est spiritum sanctum tolli. Ideo inevitabiliter sequitur quod papa non amat salutem anime subditi sed sua stercora; quia, deficientibus illis, non laborat more apostoli lucrifacere animabus, ut patet de nacionibus barbaris convertendis. Nec tantum sollicitat fulminare censuras pro crimine sicut pro temporali stercore, cum crimen pro temporalibus faciliter summe simoniace potest emi. Et hec racio quare prudentes divisi a nobis nolunt duci regimine talis ducis. Caucius enim sequeretur Cristum, fugiendo hanc generacionem pessimam anticristi, cum subditi sunt ei consentanei ex consensu. Et tantum inveterata malicia invaluit, quod unius simplicis momentanea rebellio parum proderit, cum satraparum suorum persecucione sit statissime extinguendus."
43,1,27,18,"no","Ideo videtur tucius a generacione ista saltem in mente auffugere et ad proteccionem Cristi confugere, reliquendo destruccionem anticristi cum suis satrapis dei miraculo. Scimus quidem quod oportet ut viis nobis absconditis istud eveniat, sicut scimus quod personarum accepcio non est aput deum; sed in omni gente vel loco qui ipsum dilexerit, acceptus est illi, et eo accepcior, quo fuerit tradicionum anticristi et complicum suorum detestabilior. Seminacio itaque blasfemiarum et fructus sui modi crescendi docet patule quod minera blasfemie ita jacet."
44,2,1,19,"no","Ulterius restat detegere ramos huius blasfemie. Nec dubium quin omnis consentaneus, cooperans, defendens vel consulens, omnis eciam auctorisans sectas ut illuc foveant vel defendant, sicut omnis ocians a reprehensione vel spirituali juvamine ad destruendum hanc sectam Cristo contrariam: omnis enim, inquam, talis est ramus vel adiacens huic arbori maledicte. Et sic pauce vel nulle secte sunt inter nos, quin sapiant eius fructum; mille autem sunt meandri reputati pro nichilo, per quos sathan introducit maiora scelera, ut sunt I. tradicionum humanarum exaltacio, 2. scole legis Cristi depressio et 3. in malo sub apparencia boni coniuracio."
45,2,2,19,"top","I. Cautela quidem diaboli est sub simulacione yppocritica sanctitatis introducere sectam suam. De primo dixi alibi diffuse quomodo lex pape contenciosa subtrahit sub fuco sanctitatis ab informacione, ab execucione et a dileccione legis dei, cum tamquam contraria sese dirimunt. 2. In legis Cristi depressione sunt mille cautele diaboli, ut sunt pro gloria scole in disputacionibus morosa occupacio, pro humana gloria contrariacio, et (quod pessimum est) legis Cristi depravacio; ut nostri, inter bona que seminant, dicunt quod scriptura sacra secundum maiorem partem sui est summe heretica et blasfema. Et horror huiusmodi distrahit multos ab atten- "
46,2,2,20,"bottom","cione legis dei, dirimit eius auctoritatem ex varia multitudine glosatorum, et ad tantum extraneat logicam scripture quod nullus modus loquendi est illis abieccior. Et de isto patet diffuse alibi. 3. Quantum ad tercium patet quod pars anticristi tot habet complices, quorum quidam subtilius et quidam expressius sunt contrarii legi Cristi; ut in sacramento sub pallio sanctitatis sunt hereses et ydolatrie simulate, ut patet de sacramento altaris. In qua materia si ydolatre sunt quicunque qui adorant creaturam non deum tamquam deum, patet quod tam de clero quam populo multi sunt idolatre: cum multi credunt et adorant hostiam (que de facto est panis in natura et corpus Cristi in figura) ac si esset naturaliter et idemptice corpus Cristi et sic deus, cum notum sit quod corpus Cristi est Cristus et per consequens deus noster, ut patet in materia de incarnacione. Et tamen ad tantum ydolatre nostri insaniunt, quod dicunt non esse aliud naturaliter corpus Cristi in celo glorificatum et objective beatificans cives celi, quam est hostia quam sacerdos conficit, tractat et manducat; et sic de aliis inconvenienciis, que recitavi paganos deridendo deducere. Nec potest ista inpossibilitas heretica, ad quam sequitur deum non esse et omne aliud inconveniens excusari; quia deus veritas odit omne mendacium: ergo multo magis tantum mendacium de se ipso."
47,2,3,20,"top","Item potest committi blasfema ydolatria colendo creaturam abjectam non deum tanquam ipsa sit deus: ergo,  posita aliqua ydolatria, oportet concedere istam ex peculiaritate populi, ex abieccione signi culti, et ex preciositate corporis blasfemati esse ydolatriam gravissimam. Item nullus est fidelis ydolatra quin fingit se deum suum colere devote in suo ydolo; sed quia devocio est mendax, ydeo non placet deo veritatis. Cum ergo eadem sit ratio in tali cultu, videtur quod sit ydolatria perhorrenda. Nec dubium quin ex defectu "
48,2,3,21,"bottom","instruccionis tam cleri quam laici sic blasfeme intelligunt. In cuius signum fingunt ydemptitatem eiusdem corporis dimensivam multiplicem, et sic de aliis blasfemiis, in quibus gravius profundantur."
49,2,4,21,"no","Et omnino culpandi sunt fratres qui habent codices suos plenos hoc testimonio, tam novos quos appreciantur ut ewangelium, quam antiquos; et tamen non juvant predicantem hanc fidem in populo, sed fidem suam blasfeme reticent et depravant, ut codices ipsorum sunt pleni: quod non videtur corpus Cristi in sacramento oculo corporali; quod sacramentum illud visum corporaliter ab eis in manibus sacerdotis nec est nec esse potest corpus domini ydemptice, nec pars eius. Et tamen dicunt: Talia non sunt predicanda populo, ne eius devocio extinguatur; sed permitti debet in eius ydolatria sordescere. Cuius causam ego non video nisi ut populus, propter questum et reverenciam mundanam presbyteri, seducatur: et sic sunt indubie ydolatre ex consensu. Nam secundum apostolum ad Eph. 4, Una est fides. Eandem ergo fidem, quam aput se abscondunt de hostia, debent revelare populo, ne peccet idolatria. Sciunt, inquam, quod sequitur: hoc est sacramentum quod oculo corporals conspicimus: ergo, non est ydemptice corpus Cristi. Sciunt eciam quod sequitur:  multe sunt hostie consecrate distantes localiter, et quantumcumque contrarie in accidentibus variate: ergo, nulla earum est ydemptice corpus Cristi. Et sciunt, tercio, quod sequitur: hoc sacramentum est accidens (ut fingunt ex fide); ergo, non est ydemptice corpus Christi. Sicut ergo credunt antecedens ex fide, sic predicent et consequens, cum multi sunt ydolatre pessimi, non credentes."
50,2,5,22,"top","Quod si non credunt, scrutentur in populo wulnus blasfemie et cognoscent quod maior pars populi, eciam clerus, qui reputat se capitaliter regere multas ecclesias, volunt mori in ista fide et occidendo in contrarium docentes irruere. Quidam autem fingunt, quod non credunt hoc diffinite, sed in communi credunt veritatem catholicam; sed quantum ad istud fluctuant, utramque partem dubitantes, tamquam inpertinens fidei Cristiane. Sed rogo sic loquentes pensare quot Cristiani credunt diffinite contrarium. Pro salute ergo fratrum est veritas detegenda. Item, si sit inpertinens fidei, ad quid predicatur tam attente vel introducitur ad onus ecclesie? Item, sic asserere esset blasfemare in legem domini et scandalizari doctores ecclesie, cum papa, sancti multi et communitas doctorum intromittunt se, absolute asserentes ut fidem scripture simpliciter unam partem. Alii autem dicunt quod omnino est ydolatria credere talem hostiam ydemptice esse deum; et ex defectu noticie scripture, et in penam peccati parvipendencium ipsam cum suis studentibus atque docentibus, est ista perplexitas ex cautela diaboli introducta. Nec sciunt illi qui videntur regere ecclesiam perplexitatem istam dissolvere; et sic diffiniencium in penam peccati indubie multitudo multipliciter est divisa; nec sciunt subditi cui credunt. Ideo alii blasfemant dicentes Cristum et suos apostoles cum doctoribus sequentibus seduxisse ecclesiam locucionibus obscuris atque equivocis per quas fideles possunt credere quamcunque partem contradiccionis voluerint; ut hii dicunt quod in sex locis scriptura loquitur ydemtice de corpore Cristi; et hii, quod loquitur tropice. Quantum ad istud credo, ut dixi in tractatu de Eukaristie, quod panis consecratus est in figura, non in natura, sacramentaliter, non substancialiter, et tropologice, non ydemptice, corpus Cristi. Et ad magnam utilitatem ecclesie, Cristus sic locutus est obscure atque equivoce, ut fideles mereantur in sensus scrutinio, et ut ecclesia, detestans leges humanas, cognoscat se specialiter indigere theologis qui interpretentur sibi fideliter legem "
51,2,5,23,"bottom","dei; per illos enim tempore apostolorum, martyrum et sanctorum doctorum crevit ecclesia. Sed post genus theologorum, avaricie deditum, divisum est et conmixtum inter satrapas tradicionis humane; et multiplicatur per sectas dissensio secundum tempus periculosum, quod Cristus et suus apostolus predixerunt: et totum hoc est ad exercicium et meritum electorum. Et si queratur quid fidelis debet eligere, dicitur quod debet vivere in fide scripture et quem sensum de illa deus donaverit pie credere, et habere sensum scripture pure propter hoc quod papa et secte sic asserunt plus suspectum; quia vel sunt ignari sensus domini, et secundum Jeronimum, tractant fabrilia fabri, vel propter superbiam ac avariciam contempnentes sanctos doctores vel glosantes per oppositum magnificant dicta sua."
52,2,6,23,"top","Quis ergo color, ut dixi alias, Si Innocencius tercius sic asserit, ergo verum? Nec enim movet ad hoc quod contra imperatorem blasfeme obiurgavit, quia noluit patriarcham suum secundum mundi gloriam exaltare; nec propter hoc quod in signum blasfemi dominii seduxit regem anglie, quod solveret sibi nongentas marcas pro anglia et ybernia; nec propter hoc quod anno sexto eius fratres predicatores inceperant. Quia ergo ecclesia pape Nicolai secundi ante circiter centum annis declaravit expresse catholice conformiter sanctis doctoribus et scripture istam materiam, ideo sibi debet credi pocius posteriori priori postposito. Glosa tamen sibi debet dari ob reverenciam, quantum permittit mensura fidei: ut transsubstanciacio panis, quam ponit primo decretalium capitulo Firmiter, debet concedi ad sensum catholicum. Sic enim fuit Thomas Cantuariensis subito mutatus in "
53,2,6,24,"bottom","virum alium; et sic mutantur pape, sopito priori nomine, sine destruccione. Et quantum ad dictum suum de celebracione missarum, capitulo, Cum Marthe, patet quod ambigue procedit et non decretive in ista materia. Unde fratres sequentes subtiliaverunt infundabiliter et irracionabiliter ad gravamen et perturbacionem ecclesie, ponentes per ""transsubstanciacionem"", ""destruccionem substancie"";  propter existenciam accidencium per se ponunt sacramentum altaris esse nude quantitatem. Sed non explicant (ut nec sciun"
54,2,7,24,"top","Et movet hic cecitas! Post consecracionem manent accidencia sensibilia in actu considerandi, sopita actualitate subiecti ex consideracione animi: ideo ponunt tale accidens sine subiecto quolibet existente, et undique inductis blasfemis opinionibus oneratur ecclesia. Sicut enim intrans domum et videns ymaginem, non suspendit consideracionem suam quo ad naturam ymaginis, utrum sit de quercu, buxo vel salice, sed totam intencionem et devocionem suam suspendit in signato; consimiliter est de Eukaristie sacramento. Non tamen propterea sequitur quod natura ymaginis destruitur vel desinit quoad deum. Magna itaque foret seduccio, quod scriptura sacra vocat sacramentum regulariter panem, ut loquitur canon misse, quod tam multi sancti et leges ecclesie "
55,2,7,25,"bottom","dicunt tam concorditer quod ""panis et vinum erunt corpus Cristi et sangwis""; (ymmo cantus novellus ecclesie dicit quod fit sangwis Cristi merum; et sic de multis dictis ecclesie, que omnia non possunt salvari nisi ad sensum figurativum vel tropicum. Nec valet glossa adversariorum exponencium hec dicta per suum oppositum, et annectens extraneas paliaciones; quia idem foret sic glossare et manifeste negare eos; imponere eis ignoranciam logice, et subtilitatem sermonis sibi ipsis ascribere); et sic tales tripl"
56,2,8,25,"top","Sed per opinionem suam non subtiliant naturam hostie supra panem alium non sacramentum? sicut non subtiliant in materia de quiditate baptismi et penitencie, in qua est tanta difficultas et opinionum varietas? Quidam enim dicunt quod sacramentum baptismi est aqua, alii quod est sal, tercii quod est oleum, quarti quod est vox baptisantis: quia, cum sit aliquid non potest esse ex naturis tam variis aggregatum, quia sic nichil foret hoc necessarium sacramentum; et sic hoc sacramentum non esset, sicut nichil esset. Quinti dicunt quod hoc sacramentum est aliquid numinis, in signis illis absconditum. Et sexti dicunt quod est unum ex omnibus istis vel eorum aliquibus aggregatum. Et sic "
57,2,8,26,"bottom","multi cum signis suis seducunt ecclesiam, qui ignorant propria instrumenta. Revera Paulus propter infinitum minus malum simulacionem Petri in faciem sibi restitit, quia reprehensibilis erat, ut dicitur gal. secundo. Et patet vocatorum militum Cristi infidelis vecordia."
58,2,9,26,"no","Cuius causa est quia querunt lucrum temporalium et non salutem sui vel subditi, sicut nec docendam fidei veritatem. Quod si Cristianus subtraheret bona sua a prelato infideli ut pagano, quanto magis ab infideliori domestico plus nocivo! Ipse enim non docet fidem sed fabulas atque mendacia, nec ministrat sacramenta ecclesiastica sed venena, cum, stulto stulcior, ignorat quiditatem, virtutem et alias veritates sacramenti. Sine causa ita et injuste occupat bona ecclesie, cum cumulus temporalium prelatos infatuat et facit eos in debito officii sui mutescere."
59,2,10,26,"top","Quantum ad secundum, patet consideranti dicta adversariorum subtiliancium in ista materia; quia ipsi propter defectum veri miraculi nefande subtiliant. Tres quidem sunt hereses in materia de eukaristia, quibus tota die nomen domini blasfematur. Dicunt enim pro magno miraculo quod ipsi cum deo conficiunt, quod, virtute benediccionis qua panis a deo bono benedicitur, ipse panis destruitur funditus ad non esse. Non sic autem sencierunt antiqui doctores catholici et leges ecclesie de bonitate dei, cum dicunt concorditer quod panis ille secundum nullam partem eius destruitur, sed virtute benediccionis  vere fit sacramentaliter corpus Cristi. Doctor solempnis concedit quod manet post consecracionem panis aliquitas; ymo grossus decretista, glosator ordinarius, videtur dicere quod panis remanet, quamvis homines nesciant quo devenit. Omnes infideles horrerent istam crudelitatem irracionabilem posse com- "
60,2,10,27,"bottom","petere deo bono. Nec sophisticandum est cum deo bono quod panis ille non destruitur, licet secundum se totum corrumpatur, sic quod nulla eius pars remanet in sui natura, nec in corpore Cristi, sed totum suum esse creatum tollitur. Revera Manicheus horreret concedere istud competere deo malo. Secunda blasfemia qua verbum false colitur est vocatum miraculum quo dicitur deum sapientem adducere vel commultiplicare totum numerum quantitatis continuitatis, vel figure corporis sui in celo ad omnem punctum Eukaristie; et tamen virtute verbi dei totum hoc fieri sine causa, cum nichil ibi informat sive quantificat: quia aliter foret corpus Cristi septipedale ad omnem punctum hostie, et quomodocunque figuratum. Tercia blasfemia que in spiritum sanctum committitur stat in isto, quod omnes dotes corporis Cristi que sunt in celo et beatos reficiunt, sunt ad omnem punctum hostie, licet earum acciones a Deo benevolo sint suspense. Quamvis autem secundum Augustinum jam cessant miracula, tamen sacerdos symoniacus, ut inquiunt, cottidie facit talia infinita."
61,2,11,27,"top","Quantum ad tercium, patet quod intricant se ipsos et alios inconveniente multiplici. Se ipsos, quia inponunt eis heresim, qui dicunt eukaristiam naturaliter esse panem. Sic enim, ut inquiunt, mitigaretur devocio populi ad excellenciam sacramenti. Et tamen ipsimet profitentur concorditer quod illud sacramentum nec est corpus Cristi, nec potest esse pars Cristi, cum ipsum sit accidens. Et constat philosophis quod accidens est creatura abiectissima in natura: sic quod sacramentum altaris sit infinitum imperfeccius sive indignius quam tela aranee, quam tantum luti, vel substancia aliqua assignanda. Et sic ubi alii fideles dicunt populo quod eukaristia in natura sua sit infinitum perfeccior quam ista corpora, et accidentaliter infinitum perfeccior quam quevis bestia, cum sit quodammodo corpus Cristi: ipsi dicunt in- "
62,2,11,28,"bottom","honorabiliter omnino oppositum. Tantum ergo honorem tribuimus eukaristie ut ipsi attribuunt quovismodo, et infinitum maiorem inferioritatem vel dedecus ipsi sibi attribuunt quam fideles quos vocant hereticos. Iudicet ergo populus naturali ingenio inter illos. Revera, me seminante tale dogma in populo, ipsi diffamarent me undique tamquam hereticum destruendum. Et cum ipsi in maiori dampnacione pertinaciter perseverent, patet quam patule obviant sibi ipsis."
63,2,12,28,"top","Secundo, dicunt quod posicio (que est differencia quantitatis) est ad omnem punctum hostie concomitanter cum corpore Cristi; quia aliter omnia membra Cristi forent confuse sine ordine locata. Et sic inquiunt quod infima pars corporis Cristi in hostia est vertex capitis; sed suprema pars corporis Cristi in hostia, supra caput, sunt pedes continuati cum tybiis. Intima eciam pars corporis Cristi in hostia, ut fingunt, est cutis cum ossibus loco cordis, sed extrema pars corporis Cristi sunt viscera cum spiritibus; sic quod nisi deus suspenderet continuacionem parcium, foret corpus Cristi ibi monstruosissimum. Cum enim ibi sit posicio parcium (que est differencia quantitatis), oportet ipsos concedere caput Cristi esse ibi supra collum, sicut corpus Cristi est in ecclesia sub celo et supra terram. Nam difinitive est in loco, sicut modo est deitas et anima hominis. Conceditur esse supra se, quia secundum se totam est per situm supra quem est, ipsa anima secundum se totam: quod est evidencius de corpore Cristi in hostia, cum omnes partes eius locantur sic inferius atque superius. Nam discontinuatis partibus illius hostie, vel sine motu locali, corpus Cristi foret totaliter sub et supra; ergo a pari, facta continuacione et multiplicacione corporis Cristi, ut modo. Ex quibus cum infinitis difficultatibus intricat hec secta se ipsam atque ecclesiam. Ulterius videtur concedendum vel relinquendum sub dubio quod caput Cristi in hostia continuatur cum pedibus et quelibet eius pars quantitative cum qualibet. "
64,2,12,29,"bottom","Nam quelibet talis pars est inmediata cuilibet et est glutinatum et continuatum paratum; nec scitur quod deus suspendit accionem naturalem; ergo nonest negandum simpliciter, quod quelibet talis pars continuatur cuilibet. Et confirmatur ex fundamento istius sentencie. Nam deus posset hoc facere, et redundaret in difficultatem credendi ac mirabilitatem operum dei; ergo, ut arguunt in simili, catholice debet credi. Et confirmantinfideles per hoc quod quidquid est inter labia et palata oris hominis erit in ipso ore; sed omnia membra corporis Cristi sic sunt inter palata capitis Cristi et labia, ergo sunt in ore Cristi et per idem ex omni parte eius concava. Et sic de infinitis inconvenientibus, que tam fideles quam infideles obiciunt."
65,2,13,29,"top","Unde greci, qui usque hodie nobis fidelius secuntur fidem apostoli, conficiunt in magna quantitate panis, immiscentque hostie panem, oleum vel butirum; et die ieiunii vel noncelebrant, vel prope tempus quo ieiunando parte semel comedunt. Infideles autem derident clericos, quod sine fundacione introducunt novitates ad gravamen ecclesie, nec populum, manifeste ydolatrantem in heresi qua credit sacramentum esse corpus Cristi ydemptice, revocant ab errore. Ideo, si aliqua secta ydolatrando et apostotando cadit in heresim, hoc sic facit potissime ex consensu. Nec scit auffugere, quin sicud idem homo multiplicatus est supra se et sub se, dexter et sinister, ante et retro sibi ipsi; sic esset de corpore Cristi in hostia. Quomodo, queso, staret homo multiplicatus super caput suum, iaceret in solario super corpus suum, recumbens in celario?  et sic de aliis differenciis positis, captis a loco; ut sicud talis veniret retro se, curreret ante se, foret dexter et sinister sibi ipsi; sic corpus Cristi in hostia haberet ventrem ad dorsum, faciem ad occipud retro ipsum; et sic de in- "
66,2,13,30,"bottom","finitis conclusionibus monstruosis. Ymmo, sicut canis comedit, ut inquiunt, corpus Cristi, sic sacerdos in penam penitencie combureret corpus Christi; et sic veritatem cremaret hereticus. Nec est racio quod gradus positivus includat negacionem, ut fingitur, quin per idem omnis positivus gradus vel terminus positivus; et sic neganda foret multiplicacio corporis Cristis in hostia."
67,2,14,30,"no","Satis ergo est tollere adversariorum sophismata contra antiquam sanctorum sentenciam, licet non sit extranea superflue introducta, ut decretum Ego Berengarius manifeste dicit quod panis et vinum erunt post consecracionem tam sacramentum quam corpus Cristi et sanguis. Et idem dicit decretum beati Ambrosii de consecracione, dist. 2a, cap. Omnia quecunque, cum quotlibet dictis sanctorum."
68,2,15,30,"top","Et videtur sequi, si hoc sacramentum est corpus Cristi tunc corpus Cristi est hoc sacramentum; et sic quotlibet corpora forent corpus Cristi, vel non forent multe hostie consecrate. Hic autem audivi responsionem triplicem. Prima negat hanc consequenciam: hoc sacramentum est corpus Cristi: ergo, corpus Cristi est hoc sacramentum. Sicut, resolvendo sensum, non sequitur: hoc sacramentum figurat sacramentaliter corpus Cristi, ergo, corpus figurat sacramentaliter istum panem. Secunda responsio concedit consequenciam, et consequens quod debet aptari consequenti iste sensus: corpus Cristi est hoc sacramentum, hoc est, corpus Cristi figuratur per hoc sacramentum: et sic corpus Cristi est quotlibet corpora separata, ad sensum conformem. Tercia responsio dicit quod duplex est corpus Cristi, scilicet in figura et in natura; et sic Cristus habet multa corpora in figura (ut loquitur beatus Jeronimus), sed nullum eorum est corpus Cristi quod naturaliter et personaliter actuatur per animam suam in celo, sed unum aliud corpus quod satis equivoce dicitur corpus Cristi. Ego autem, quia volui excutere "
69,2,15,31,"bottom","ista sophismata, declinavi ad logicam baptiste, dicentis se non esse heliam, ut per hoc populus evitet hanc ydolatriam, quia credit panem sacramentum esse ydemptice deum suum: sicut apostolus alloquitur athenienses act. 17. Et revera non magis fuit illa communitas ydolatrie dedita quam modo infidelitate oneratur ecclesia. Non igitur mirum si misse talium infidelium nocent ecclesie. Ideo fidelis theologus predicaret cum apostolo contra tales ydolatras, et pius laicus pocius conduceret eos, ut non sic celebrent sive orent. Quia revera nec prophete baal, de quibus 3i Reg. 18 nec sacerdotes baal, de quibus Daniel ultimo, fuerunt magis heretici ydolatre quam tales sunt. Condescendendo ergo logice divine que Matth. 5, concedit baptistam esse heliam, et Jer. 24, concedit Jesum nostrum esse David, cum aliis tropicis locucionibus similibus, defendo contra sophistas per aliquam istarum trium responsionum, et specialiter per terciam, veritatem."
70,2,16,31,"top","Secunda via qua complices pape seminant de ipso blasfemiam est heresis in qua de ipso infundabiliter fingunt potenciam et indubie ut sic impetunt in Cristi veritatem tamquam anticristi discipuli. Sicut enim addendo ad pape Innocencii stulticiam de sacramento altaris introducitur ydolatria per magnam partem ecclesie; sic colendo papam ut Cristi vicarium, vel secundum racionem falsam spiritualis potencie quam pretendunt, committitur plus detestanda atque blasfema ydolatria; quia honores divini attribuuntur membro luciferi, quod est ydolum detestabilius trunco picto, cum ipse non continet in se tantam maliciam. Et hec racio quare Petrus vocatus ad militem, non imperans ut miles sibi veniat, non "
71,2,16,32,"bottom","invenitur in aula regia sed in domo symonis leprosi corriarii iuxta aquam, ut patet Act. 10.  Petrus autem venit humiliter, non equester cum sumptuosa familia, sed pedester. Quando autem Cornelius, procidens ad pedes Petri, oravit eum, dixit Petrus postquam elevavit eum: Ego, inquit, ipse homo sum sicut et tu. Et conformiter fecerunt Paulus et Barnabas, ut legitur act. 14. Quando autem noverunt populum in fide instructum quomodo Cristus est caput tocius ecclesie, et quomodo non debet honor impendi prelatis eius, nisi de quanto Cristo impenditur in membris suis, tunc susceperunt honorem humiliter cum timore. Quod si papa nesciat quod sit membrum ecclesie et tamen exigat fieri appropriate sibi, ut sibi, honores insolitos; quis dubitat quin sit blasfemus ydolatra, sicud et persona taliter eum colens? quia secundum racionem falsam veritati (que Cristus est) contrariam, colit, ut sic, membrum luciferi; quia, si omnes prelati nostri respuerent blasfemos honores, bene esset ecclesie ab ydolatria expurgate."
72,2,17,32,"top","Quod non erit antequam exonerata fuerit mundi diviciis. Et inferiores clerici habentes de diviciis, de decimis, vel aliis elimosinis ultra vite necessaria, recognoscant in superhabundantibus elemosinis et specialiter in decimis se esse procuratores pauperum non dominos. Cum enim domini est terra et plenitudo eius, sequitur demonstrative fidelibus, quod deus wult cuicunque servo suo de bonis suis dividi prout opus est serviendo deo debite ad implecionem sui officii: patet ex hoc quod aliter deus non esset primus paterfamilias summe iustus. Et illud principium consideraret prelatus, videns quantum temporalium habundancia adauget sibi sacerdotis officium ultra apostolos; et equa lance notata videret, quomodo non auget sed minuit ministerium sacerdotis; per hoc enim magis mundo, voluptati et dominacioni intenditur et de officio quod Cristus exigit "
73,2,17,33,"bottom","a suis prelatis subtrahitur. Ideo, ut sepe dixi, particio indebita bonorum fortune est precipua causa perturbacionis ecclesie. Deus enim, cum sit paterfamilias summe sciens, providet domui sue tantum de temporalibus quantum est necessarium ad perficiendum servicium quod exigit a subditis. Repugnat enim perfeccioni dei quod in isto sit superfluus et diminutus; sed occasione peccati puniendi contingunt fames terre, sterilitas, et alia penalia in ewangelio nominata. Quod autem aliqui de Cristi famliia sic egent, peccata et specialiter avaricia sunt in causa."
74,2,18,33,"no","Deus enim wult quod seculares domini moderate habundent temporalibus, ut potestative incuciant timorem discolis contrariis legi Cristi. Wult eciam quod communitas vivens de laboricio vel mercimonio mediocriter possideat temporalia, quantum est necessarium, ut in statu illo debite deo serviatur. Ideo dicit Crysostomus, omelia 31 operis inperfecti, quod mercantes iniuste non sunt Cristiani, quia positi inter deum et mercandiam affectuosius iurant pro mammona et ex infidelitate excitant ementes ut iurant. Et ideo, relinquentes post mortem substanciam quesitam mundo atque extraneis, servant sibi in cribro superflua, ut petram. Ille autem mercator est periculosior et deo obieccior, qui emit rem et ipsam integram vendit ultra valorem vel necessitatem ad officium continuandum in ministerio dei, ut patet de mercantibus qui subito sunt, viciose atque superflue, mundo divites. Sed non video quin, sicud licet emere artificanda, ut artificium vendatur debite, sic licet iuste temporalia integra commutare."
75,2,19,33,"top","Et deus wult tercio quod clerici instar sui et apostolorum strictissime habeant de bonis infimis, ut patet Thy. 6., quantum est necessarium ad complendum suum "
76,2,19,34,"bottom","officium; et superbia anticristi in isto est precipua causa perturbacionis ecclesie. Ex hoc enim aspirant ad honores mundanos, ex hoc torpescunt in officio sacerdotali quod Cristus instituit, et ex hoc veniunt fames multiplices et bella in populo. Infirmi autem et impotentes debent vivere de decimis et aliis privatis elemosinis; sic quod mundo divites plus indigent illis racione meriti quam e contra, ut docet Augustinus in de verbis domini, sermone 5o; et illi per clerum precipue sunt fraudati. Ideo, ad tollendam symoniam et alios defectus ecclesie, nunquam erit sanata radicitus antequam a clero, reducto ad statum quem Cristus instituit, perfecte ablata fuerit causa morbi."
77,2,20,34,"no","In signum autem capitalis dominii Jesu Cristi debent cuncti superhabundantes dare sibi in suis pauperibus reditus decimarum, et specialiter clerus superhabundans. Nam ex adinvencione humana sub Greg. 10 nunc tarde sunt clero perquisite decime, ut narravi superius. Sicud ergo deus est naturaliter dominus capitalis cunctorum in mundo conversancium; ita naturaliter debent sibi dare redditus decimarum; egeni, spiritualem decimam, et superhabundantes in bonis infimis cum hoc dabunt signanter decimam bonorum fortune, cum deus sit dominus super universitatem creatam, sicud denarius excedit novenarium. Unde sub tempore legis nature  Abel et Cayn dederunt deo decimas, ut patet Genes. 4 sed quibus darentur reliquit deus humano arbitrio,  docens naturaliter hoc principium quod dentur ad maiorem utilitatem ecclesie. Ideo in principio, quando nemo eguit illis decimis ad vescendum, cremabantur decime, ut vel sic instruatur ecclesia caritative in deum ascendere. Nunc autem dabantur sacerdotibus et levitis tempore legis Mosayce; et nunc pauperibus, quibus naturaliter sunt debite, ut patet thob 1o."
78,2,21,35,"no","Unde Augustinus in quadam epistola que sic incipit, propicio Cristo ita scribit: ""Decime, fratres, tributa sunt egencium animarum. Redde ergo tributa pauperibus, offer libamina sacerdotibus"". Et sequitur: ""decime"", inquit, ""ex debito requiruntur; et qui eas reddere noluerit res alienas invadit; et quanti pauperes in locis ubi ipse habitat, illo decimas non dante, fame mortui fuerint, tantorum homicidiorum reus ante tribunal eterni iudicis apparebit; quia rem a domino pauperibus delegatam suis usibus reserva"
79,2,22,35,"no","Redeundo ergo patet ex dictis quod nec papa, nec prelatus ecclesie, sicud non haberet de temporalibus nisi tytulo elemosine, quantum est necessarium ad ministerium quod Cristus sibi instituit, sic nec honores hic debet suscipere, nisi quantum est necessarium, ut deus in illo honorificetur a populo; et per consequens omnes mundanos honores debet auffugere; ymmo et quilibet secularis dominus, nisi de quanto est necessarium ut timeatur a populo ad cohercendum rebelles legi Cristi, ut tam ille quam ipsi ad iugum trahendum in curru dei regularius reducantur."
80,2,23,35,"top","Si ergo, secundum Crysostomum, ommittenda est mercacio qua in alienis partibus emuntur integra, ut vendantur et integra, propter difficultatem atque peri- "
81,2,23,36,"bottom","culum taxandi iustum valorem talis laboris sic mercantis et vie periculum, ymmo taxacio continuacionis status mercantis est sibi incognita propter eventus innumerabiles causales. Multo magis clericus Cristi, et specialiter sacerdos superior, debet cavere negociacionem ad periculum sui et ecclesie magis ambiguam, vel statum prosperitatis mundane in quo iacent anime ampliora pericula. Primus enim mercator posset facilius iuste exequi mercandiam talem ex integris quam prelatus, et sic habundare diviciis. Nam expressius prohibetur a Cristo, plus retrahitur a cariori officio, et omnino periculosius blasfematur in honore mundano per mercandiam sacerdotis quam per dictam laici mercandiam; et omnino de periculo mundani honoris, gracia lucri symoniace perquisiti, et summe de blasfema exaltacione potestatis prelati propter collacionem symoniacam prepositure vel beneficii spiritualis."
82,2,24,36,"top","Aliter enim numquam sic blasfemaretur de potestate prelati, inplicando quod plus potest in colacione talium quam Petrus potuit sive Cristus. Sic quod patet sedule attendenti quod maior pars blateratorum de potestate prelati est heretica et blasfema. Nam quia potestas est insensibilis, fingi poterit et ficcione mendaci seduci populus. Apostoli autem non de magnitudine talis potestatis contenderant, sed ad plus laborandum pro edificacione ecclesie effectualiter secundum formam ewangelii laborabant. Unde non potest quis patencius  ostendere se esse expertem talis potencie quam pompando de tali potencia sine correspondente opere. Deus enim non dat talem potestatem propter locum, propter tradiciones elacionis humane vel propter famam vel apparenciam humane glorie, qua fingitur quod talis dominatur toti mundo, tamquam frater domini et amicus. Sacerdos enim mundo incognitus, qui similius sequitur Cristum in moribus, habet potestatem regendi et edificandi eccle- "
83,2,24,37,"bottom","siam excellencius; quia non consistit regimen ecclesie in spoliacione et prefeccione complicum vel sacramentali seduccione secundum tradiciones humanas, sed in meritoria operacione et in humili exhortacione ad viandum conformiter legi Cristi. Sic quod melius foret ecclesie non esse papam vel prelatos huiusmodi; sed, abiecta tota tradicione cesarea, sacerdotes pauperes docere nude et familiariter legem Cristi."
84,2,25,37,"top","Et quantum ad evidencias, patet quod sunt tante racione vacue quod blasfemus verecundaretur in presencia animalis irracionalis ipsas exponere. Nam ex illo Matth. 16, emungunt potissime fictam potestatem blasfemam: Quodcunque ligaveris super terram erit ligatum et in celis etc. Sed  cum beatus Jeronimus dixit: ""Sacerdotes nostros racione blasfemi intellectus istius verbi supercilium phariseorum induere""; notarent primo sensum dicti Cristi. Oportet enim subintelligere talem condicionem, potestate (scilicet cl"
85,2,25,38,"bottom","Matth. 5: Vos esti lux mundi et sal terre. Sed cum hoc stat in libertate arbitrii, si, dimittentes hanc sectam, declinant in viam diaboli, quid illis et privilegio dato Petro? Unde diabolus, sophista pessimus, seducit suos discipulos in consequenciarum ignoranciis: ""Cristus talem potestatem dedit Petro et ceteris apostolis"", ergo illis."
86,2,26,38,"no","Unde, ut suggerunt, licet illis facere quecunque voluerint, quia pari evidencia sunt patres beatissimi, sessuri cum Cristo iudicando ecclesiam, et post perpetuo coronandi. Non enim est racio diversitatis assignanda, quin si sequitur: talem potestatem Petro contulit; ergo illis; per idem sequitur: talem graciam iudicandi et regnandi cum Cristo Dominus contulit Petro: ergo et illis. Unde magnus doctor Origenes super eodem loco Matth. 16 sic loquitur: ""Qui episcopates vendicant locum, utuntur hoc textu; sed be"
87,2,27,38,"top","Hec doctor. Et ex istis expergisceret papa, considerans 3o similitudinem vite sue ad vitam Petri, "
88,2,27,39,"bottom","et utrimque refrenaret inflatos pompantes, sciens ex fide quod correspondenter ad merita quo ad illum quem deus ante solvit vel ligat, papa est preco fidelis ecclesie, dum humiliter promulgat divinum iudicium; a quo discordans, fit preco patris mendacii, et presumens hec virtute sua fieri blasfemat in deum, tam se ipsum quam subditos seducendo. Quomodo, queso, haberet virtutem ad aperiendum et claudendum cuicunque voluerit portas celi, qui contra iniustos persequentes ipsum in propriis non sufficit, indignos a suis excludere, vel dignis suis carissimis portas proprias apperire? Aut quomodo daret quibus voluerit remissionem et indulgenciam "eciam ultra diem iudicii", et post, beatitudinem perpetuam angelorum, qui non habet a deo virtutem iudicium dampnacionis proprie evadendi, vel pro abieccione sua in domo domini non habet potestatem a se ipso iram dei ac odium avertendi? vel ad contratam de qua dicit se habere plenum dominium quemquam regulum quem diligit promovendi? Cum enim omnis caritas debet incipere a se ipsa, stultus foret et ineptus minister dei, qui habens infinitum thesaurum dispensandum, assecurat alios de beatitudine per eius distribucionem largifluam, et tamen permittit animam suam perire perpetuo. Revera qui vel est ineptus vel negligens, ut partem tanti thesauri sibi recipiat, est valde ineptus ut constituatur super tot bona domini distribuenda quibuscunque voluerit; cum sit superbus minister luciferi, dedignans porcionem tam caram elemosyne sibi ipsi recipere."
89,2,28,39,"no","Stultus, inquam, laicus qui confidit in tam abiecto, blasfemo, atque maniaco, dum libere possit merendo ad Cristum accedere, tali detestando yppocrita postposito et deiecto. Nec propter verba sua blasfema erit melius aput deum; sed pocius incredulitate vel consensu sue blasfemie contaminabitur aput deum."
90,2,29,40,"no","Et non obstante fide et spe habenda in Iesu, eciam in religiosis deletur caritas; et potestatem anticristi blasfeme paliant, ac contra seminantes veritatem ewangelicam  instant sophistice, vel patule persecuntur; sic quod, dominante dolo, vocata ecclesia est plena blasfemia. Nam sive religiosi proprietarii, sive angelus de celo, consensit isti blasfemie, sive approbando, sive tacendo vecorditer, gracia prosperitatis mundane, nisi redeat ad partem Cristi eternis ignibus deputabitur."
91,3,1,41,"no","Sed scrutando radicem lapsus ecclesie, videtur quod eadem sit radix symonie, apostasie atque blasfemie. Nam radix sathane et scole anticristi videtur stare in illa persona que magis mendaciter. simulat vices Cristi. Sunt autem huius scole principia, ex quibus secuntur conclusiones sathane, cum quibus populus est cecatus. Primum, videtur quod eo ipso quo quis eligitur in romanum pontificem, ipse est caput ecclesie tocius militantis et summus vicarius Cristi in terris. Secundum principium: Quidquid concernens fidem ipse decreverit, ipsum est ut ewangelium acceptandum. Et 3m principium est quod leges sue sunt plus quam ewangelium exequende. Ex ista triplicitate secuntur blasfemie infinite. Et licet scola anticristi supponat ista tria tamquam principia per se nota, tamen licet fideli notificando venenum arguere contra illa."
92,3,2,41,"top","Contra Primum: videtur quod sit notorie blasfemum mendacium. Nam factum docet multos tales fuisse capitales apostotas, ut hic supponitur: ergo, illud contra quod militat factum notorium est fallax principium ut sit metrum in omni accione morali tocius praxis ecclesie. Item, nullus est talis Cristi vicarius, nisi habuerit supereminenciam virtutum. Sed blasfemum est dicere "
93,3,2,42,"bottom","quod vel electores dant sibi talem gradum virtutum, vel quod oportet deum sibi assistere sic donando; ergo principium non est verum. Electores vero non habent potestatem conferendi talem gradum sibi ipsis; quomodo ergo conferrent hec dona extranee persone quam tam contrariando elegerant? Unde diffinicio dei est Iac. cao Io: ""Quod omne datum optimum et omne donum perfectum desursum est, descendens a patre luminum; in qua donacione nullus communicat homo mendax. Et secundum videtur nimis blasfemum quod electo"
94,3,3,42,"top","Item, deitas in eleccione hominum ponit gradus, quia aliter foret ecclesia ordine destituta; sed nulla eleccio electorum pape est valida, nisi de quanto exemplata fuerit ab eleccione divina: ergo ipsi non eligerent regulariter papas, ponendo eis imperium pontificum. Sicut enim sunt dispares in bonitate, ita videtur (cum non sit potestas nisi a deo; ad Roma. 13o), quod sunt dispares in potestate. Si enim sunt presciti esse membra diaboli, quomodo daret eis dominus paritatem potestatis cum predestinatis quibus dedit potestatem filios dei fieri? Periculosum itaque est blasfeme mentiri, quod quilibet papa est paris potestatis cum Cristo humanitus, cum Petro, et quolibet alio sancto papa. Et patet minor argumenti, ex hoc quod oportet deum "
95,3,3,43,"bottom","prevenire in omni accione laudabili vel illaudabili cuiuscunque creature."
96,3,4,43,"no","Item, foret blasfema presumpcio, in his que concernunt salutem magni populi temere diffinire; sed sic est in quacunque eleccione Romani pontificis, si non esset ad hoc revelacio: ergo, sic eligere foret blasfema presumpcio. Maior patet ex hoc quod blasfema foret presumpcio dare homini medicinam ex qua verisimiliter vel probabiliter crederetur quod ipse perderet vitam istam corpoream. Multo magis foret blasfemum mentiri sic de deo. Et minor patet ex hoc quod, instituens quemquam in Romanum pontificem dat magnam occasionem credendi quod ipse sit precellenter electus dei, et quod suis monitis regulariter est credendum. Istud autem fallit ut plurimum. Ideo periculosum videtur seminare in ecclesia tale mendacium. Non enim aptatur ad hoc regula dei dicentis in sancto apostolo primo Cor. Io Infirma mundi deus eligit, ut forcia quegzze confundat; ut, inquam, ostendatur, non mundana prudencia, non terrena potencia, sed divina, elegit deus apostolos ad conquirendum sibi regnum ecclesie, ut confundat queque terrena forcia tamquam inutilia ad hunc fidem. Qui autem innititur eligere plus mundi potentes, plus in mundana sapiencia prepollentes, ut loco Cristi presint ecclesie, contra Cristum innititur terrene sapiencie, aninzali et diabolice."
97,3,5,43,"top","Item, eo ipso quo quis statuit quemquam capud ecclesie, statuit eum predestinatum, cum solum talis sit pars ecclesie, ut hic supponitur. Sed nimis blasfemum esset electores statuere vel diffinire predestinacionem huiusmodi: ergo et suum convertibile. Considerarent itaque electores | pape quam potestatem et fidem necessitantur fideles sibi tribuere, et cavendo de periculo accionis improvide, expectarent revelacionem divinam vel ommitterent super se huiusmodi onus cumulare. Sic enim fecerunt capitales apostoli, act. Io, in elegendo Mathiam apostolum; quod foret longe minus, quam eligendo summum et simillimum Cristi vicarium. Eligere "
98,3,5,44,"bottom","autem possunt homines episcopum c vitatis romane quem rite credunt plus habilem ad hoc ministerium. Sed inponere sibi quod, eo ipso, sit caput tocius militantis ecclesie, summus Cristi vicarius, videtur nimis magna blasfemia. Moderni itaque prepositi didicerunt a patre mendacii pompare in accumulato honore et pretensione potestatis abscondite, sed defalcare de multitudine operacionis fructifere."
99,3,6,44,"no","Mille sunt tales evidencie docentes quod primum principium de scola anticristi sit mendacium plenum veneno, et eius oppositum sit veritas proxima per se nota. Et eadem est consideracio de aliis duobus principiis cum conclusionibus ex ipsis sequentibus. Ideo sunt alia tria principia catholice amplectenda. Primum: nullus viator est apcior romano pontifice ut sit vicarius principalis sathane et precipuus anticristus. Patet ex hoc quod ipse potest faciliter fraudare ecclesiam in yppocrisi et omni mendacio. Item, ipse potest plus calide se ipsum super Cristum extollere; et talis, iuxta testimonium scripture, est pronior ut sit maximus anticristus. Nam rex super omnes filios superbie, et pater mendacii, aptavit sibi talem vicarium qui false potestatem et dignitatem pompando pretendit, ut indulgenciis et aliis cautelis plurem plebem decipiat, et magistro suo in peccato similior profundius ex post ruat. Et iterum nemo potest peccuniam plus symoniace cumulare, et sic complices de secta magog, pro defendendo suo facinore, lacius, diuturnius, et sceleracius agregare; sed hec omnia testantur condiciones maximas anticristi."
100,3,7,44,"top","Secunda conclusio: Non est credendum romano pontifici in materia fidei, nisi de quanto se fundaverit in scriptura. Patet sic: In omni genere est unum principium, quod est metrum et mensura omnium aliorum; et per consequens, in genere faciendi vel credendi, standum est ad tale principium, quod non est fingendum, nisi scriptura, que est testimonium dei. Papa enim sepe erravit in fide. Item, secundum Augustinum 2o de doctrina
 "
101,3,7,45,"bottom","christiana in fine, omnis veritas est in scriptura; non est credendum romano pontifici, nisi in veritate: ergo, non est credendum, nisi in scriptura, in qua est omnis fundacio veritatis. Item, Cristus summus pontifex fundavit se humanitus eciam contra diabolum in scriptura, ut patet Matth. 4. Et sic fecit in omnibus factis suis, ut patet discurrendo per ea que scripta sunt de illo. Qui ergo est Romanus pontifex, qui dedignatur fundare se in lege Domini vel scriptura, cum sit potissimum et dignissimum fundamentam? Si enim dedignatur se fundare in illa, dicens se habere potestatem interpretandi ipsam quomodocunque voluerit, et supplendi eius defectus, tunc blasfemat ut demonium meridianum. Et illud revocaret illum a condendis articulis fidei ut novis legibus sed debet illa a deo complete condita, tamquam servus humilis, declarare. Et cum debet usque ad sobrietatem sapere, debet humiliter in sancta ignorancia reticere; et idem est iudicium de tota ecclesia militante. Et patet inpossibilitas secundi principii anticristi."
102,3,8,45,"top","Tercia conclusio: Blasfemum foret papam vel alium plus credere, magis diligere vel exequi magis solicite leges proprias, quam legem Cristi et dei. Patet ex hoc, quod lex ad legem se habet ut legifer ad Iegiferum. Sed blasfemum foret in istis equiparare pure creaturam creatori: ergo, blasfemum foret equiparare vel superaddere legem creature propriam legi dei. Voco autem legem creature propriam, quam statuit et nescit ipsam clare elicere ex scriptura. Item, proporcionaliter ut quis diligit Cristum debet diligere eius legem; ut hic supponitur et alibi declaratum est. Sed cum omnis fidelis debet infinitum plus diligere Cristum quam aliquam pure creaturam, videtur quod proporcionaliter debet diligere legem Cristi. Omnes, inquam, fatemur quod diligimus deum super omnia; sed dileccio leges dei iudicat veritatem. Item, proporcionaliter ut affectus noster est ad aliquid, sic exequimur eius complecionem. Si affectus noster, ut dicimus, debet esse maxime in legem Christi, ergo debemus proporcionaliter exequi eius complecionem. Omnes itaque dicimus deo illud Mt. 6o: "
103,3,8,46,"bottom","Fiat voluntas tua, sicut in celo et in terra etc. Et cum, licet non faciamus quod sit voluntas dei, nisi in complecione legis sue, tamen in hoc torpemus tamquam deo degeneres. Et patet falsitas tercii principii anticristi."
104,3,9,46,"top","Ex istis tribus principiis potest fidelis colligere quod omnes privati ordines, qui non habent aliud fundamentum quam determinacionem papalem, cessare debeant. Et per idem omnes determinaciones romani pontificis, que non sunt patenter elicibiles ex scripture. Et patet quam levis est evidencia: si romanus pontifex cum quotquot episcopis decreverit quod eukaristia sit accidens sine subiecto, vel tales ordines I confirmaverit, ergo verum. Secundo, videtur quod totus clerus debet, dimissa solicitudine legum papalium, legi Cristi intendere, etsi dicatur quod totales huiusmodi sit lex Cristi; quia, cum diabolus transfigurat se in angelum lucis, nec auctor legis dignatur fundare tradiciones suas in lege divina, ideo est pium et securum catholice quiescere in illis legibus que Bunt patule in scripture. Et patet 3o ut sepe asserui, quod non est color, si ex istis tradicionibus multa bona eveniunt, ergo sunt a fidelibus exequenda. Nam ex peccato primi angeli et primi hominis, ymmo ex quocunque malo, occasionaliter et per graciam dei multa bona eveniunt. Ideo non est color, si ex privatis ordinibus et propriis legibus cum suis defensionibus multa bona proveniunt, ergo non sunt iniuste. Ideo oportet ad legem Cristi, ut regulam directivam, attendere, et ipsis iuxta positis videre ipsas non in aliquo dissonare: quod videtur difficile, cum vel propter talia privata lege dei dimissa omnes eis afficimur vel, lege dei postposita, nimis remisse earn exequimur. Et quomodocunque loquimur, factum nostrum et consciencia dictant ista implicite esse vera. Quis, inquam, religiosus non nimis appreciatur tradiciones privatas, ut in studio, in valore et observacione plus eis attendat, vel minus respiciat legem Cristi? Et conformiter de studentibus alias leges hominum factum clamat istud, eciam negatum a nobis, quo ad conscienciam esse verum. Nec sent dissimulandi errores predicti, quia continuata obliquitas a rectitudine "
105,3,9,47,"bottom","Cristi preparat ad ruinam. Religiones itaque private, et affidaciones indurate sue regule, generant divisiones et sectas proprietarias in ecclesia sancta dei. Ex hoc enim querunt refuge que sua sunt, vel non querunt (vel nimis remisse) bona communia que sunt Cristi. Et patet fideli quod affeccio proprietatis in homine interiori preponderans sapit symoniam, apostasiam, blasfemiam, et dampnabilitatem perpetuam; et per consequens subversionem populi in ducibus qui traherent ad concordiam legis dei. Si inquam totus populus foret unius secte cristiane, tanquam vir unus, et tota sollicitudo discordie versa foret ad studium concordie legis dei, quis dubitat quin ecclesia foret concordior et disposicior ad amorem? Ideo, ve illis qui auctorisant et seminant sectas tales Posset enim populus ad tempus tenere sectas momentaneas, sicut fecit apostolus act. 2o; sed tota indignitas consistit in disposicione indissolubili istorum rituum. Per hoc enim equiparat blasfemus tradicionem suarum observancias legi dei: quod deus non potest. Ideo videtur, quod secte iste novelle sapiunt omnino blasfemiam, cum repugnat sapiencie divine ordinare hos particulares ritus cuicunque persone date secte perpetuo observandos. Ideo deus legitur dedisse maximas, totum genus hominum obligantes. Et quantum ad modos vivendi, cum possunt et debent secundum personas, etates, et alias circumstancias quantumlibet variari, deus reliquit istam variacionem prudencie humane. Quis ergo posset statuere quod totum genus date secte debet sic vivere? Papa enim non potest istud debitum statuere; sic nec potest aptitudinem tocius secte future cognoscere."
106,3,10,47,"top","Sed contra istud arguitur per hoc quod necesse est totam ecclesiam habere unum capitaneum conversantem; cuius religio non staret, nisi sibi ut capiti obediret. "
107,3,10,48,"bottom","Hic dicitur, ut sepe alibi, quod sufficit cristianismum Cristum habere conversantem secum ad tempus et postea in celo ad dexteram dei patris residentem; quia cum ista fuerit operacio spiritus sancti, credendum est quod fuit apcior. Unde quicunque capitaneus militantis ecclesie non prodest sed obest, nisi de quanto moverit suos subditos ad ipsum in celestibus aspirare. Ideo ad istum sensum dictt Job. ewangelista cap. 17: Expedit vobis ut ego vadam. Et ista sentencia dicta est in fine tractatus de Apostasia. Sicut ergo est expedicius militanti ecclesie quod Cristus sic ascenderit, quam quod semper cum ecclesia militaret: sic foret expedicius quod tota ecclesia militans aspiraret ad eum et reciperet ab eo inspiracionem fidei, quam quod constituat super se unum capitaneum secundum legem maioritatis cesaree. Et si aliquis haberet ex dono dei humilius servire ecclesie, non alte sapiat, nec querat preter domini dei eleccionem humanam vel cartam aliam."
108,3,11,48,"top","Item, omnis occasio scismatis, apostasie vel blasfemie debet tolli ab ecclesia. Sed precipua occasio omnium istorum est prelatorum graduacio humanitus adinventa: ergo racionabiliter debet tolli. Minor argumenti patet ex hoc quod ex hinc prelati querunt gloriam suam, non gloriam domini Jesu Cristi, contra apostolum 1. Cor. 10: Omnia in gloriam Cristi facite. Quis, inquam, prelatus ex divisione | predicta non querit honorem suum humanum eciam plus quam honorem Cristi? Vel ad minimum dividitur cultus sive intensio honorandi propter graduacionem istam adinventam. Facta ostendunt quod singuli (quia omnes) quasi querunt gloriam suam. Ista enim est occasio quare venit dissensio de qua loquitur apostolus 11. Thess. 2o; ut patet de secta machometi et aliis. Si enim essemus in reputacione omnes fratres, sicut fuerunt apostoli, nec aliquis reputaretur maior, nisi ut foret abscondite aput deum virtuosior, cessaret con- "
109,3,11,49,"bottom","tencionis elacio. Et ista videtur doctrina Cristi, Matt. 23o: Nolite, inquit, vocari rabi; unus enim est magister vester, et omnes vos fratres estis, etc. Et istam sentenciam pulcre declarat beatus Jeronimus cap. 18a ad Ewandrum, ubi declarat primo ex fide scripture multiplicis, quod olim omnis sacerdos vel presbiter fuit episcopus, et e contra; 2o declarat quod dyaconatus est inferior sacerdocio; et 3o dicit quod diutina consuetudo vel humana ordinacio, licet mutet nomen, non potest tamen mutare officii dignitatem. "Quid", inquit, "profers michi unius urbis consuetudinem? quid paucitatem, de qua ortum est supercilium in leges ecclesie vendicas?" Si, inquam, consilium romanum ordinat dyacones suos cardinales et ut sic prestanciores aliis episcopus, quid hoc ad fidei veritatem? Unde conclusio huius sancti est quod quicunque, presbiter sive episcopus, precellunt in moribus, sunt maiores. Cum enim convertibiliter sequatur: Petrus est maior quoad deum: igitur Petrus est maior; Deus autem non appreciatur adiacenciam temporalium, nisi forsan reprobando: manifestum est quod quicunque fuerit maior in moribus est maior eo ipso. Unde Jeronimus, ubi supra: "Ubicunque", inquit, "fuerit episcopus, sive Rome sive alibi, eiusdem meriti eiusdemque sacerdocii potencia diviciarum et paupertatis humilitas vel sublimiorem vel inferiorem episcopum facit. Ceterum, omnes apostolorum successores sunt". Ideo, ut declarat eadem epistola, "primo indifferenter nominabantur presbiteri; sed quod postea unus electus est, qui ceteris preponeretur, in scismatis remedium factum est, ne unusquisque trahens ad se, ecclesiam Cristi rumperet". Unde in epist. ad Demetriadem, que sic incipit: Omnibus divine scripture paginis ewangelium antecellit, sic scribitur: "Ac dicis, supra Petrum fundatur ecclesia; licet id ipsum in alio "
110,3,11,50,"bottom","loco super omnes apostolos fiat, et cuncti claves regni celorum accipiant, et ex equo super eos ecclesie fortitudo solidetur: tamen propterea inter 12cim unus eligitur ut, capite constituto, scismatis tollatur occasio"". Sic igitur, sicut nomen est eversum in sacramento altaris, vocando illud accidens sine subiecto; sic eversum est nomen, officium, et dignitas prelatorum. Deus enim ordinavit quod regulariter pauperior, humilior et servicior pro tollendo scismate foret maior. Sed diabolus, mundus, et taro dog"
111,3,12,50,"top","Item, propter talem principatum sunt prelati et eorum sentencia plena blasfemia: igitur est racionabiliter subtrahends. Antecedens patet de multiplicacione legum papalium, ut de eleccionibus, de provisionibus, et similibus, que Bunt sepe manifeste contraria legi dei. Cum igitur ista causant principia pollitice conversacionis ecclesie, et ""modicus error in principio sit causa pergrandis in fine""; manifestum est quod oportet ex ista contrariacione a voluntate divina ecclesiam errare multipliciter in progressu"
112,3,12,51,"bottom","inmediate obviant legi dei. Et pro ista sentencia faciat Crisostomus opere imperfecto, omelia 5, et declaratum est in fine libri tercii. Nec unquam evacuabitur ab ecclesia ista legum blasfemia, quamdiu ecclesia stat fedata temporalibus, extra religionem quam Cristus instituit; quia omnes tales satrape dicunt implicite quod sunt sapienciores et in providencia meliores domino Jesu Cristo. Ideo dicit Crisostomus: ""Non"", inquit, ""potest mens humana directicare quod sapiencia divina dictabat. Sic enim ait Salomo"
113,3,13,51,"no","Debent igitur sacerdotes Cristi fragmenta panis scripture | colligere, et panem venenosum extra eius formam abicere; quia aliter non induunt formam Cristi discipuli, sed scelestissimi anticristi. Cum enim Cristus precepit apostolis colligere fragmenta, ne pereant, ut patet Joh. 6. Per quod notatur secundum sanctos, quod prepositi ecclesie, gerentes vicem apostolorum, debent colligere cum sollicitudine subtiles sensus in scriptura inplicatos ad pascendum ecclesiam; cum autem, secundum Augustinum, in scriptura sit omnis veritas, ille prelatus nimis blasfeme degenerat, qui, dimisso ignito verbo domini, intendit pro pascendo populo verbis fallacibus adinventis. Nam idem foret hoc facere, et extollendo anticristum supra deum, Cristum deserere. Ideo, deuter. 14o precipitur et proverb. 3oo repetitur quod homo nec addat nec subtrahat verbis dei."
114,4,1,52,"no","Constat ex fide quomodo nedum in principio quod est verbum, deus creavit mundum (scilicet celum et terram, que inter omnia eius opera sunt maxime distancia tam naturaliter quam localiter), hominem autem cum instrumentis suis posuit deus in medio, ut secundum amorem, qui est pondus anime, deo et celestibus constanter adhereat, et terrena, nisi de quanto sunt ad hec necessaria, religiose postponat. Unde omnis apostasia in declinacione ad temporalia est fundata. Deus autem, sicut docuit in apostolo suo Jacobo precipuam partem religionis sue esse hominem se custodire immaculatum ab hoc seculo; sic posuit, secundum evidenciam exempli triplicis, quomodo homo aspiraret religiose ad celestia, et apostasiam qua meus afficitur opacis terrestribus declinaret. Primum est exemplum naturale quo deus ordinavit celum spere sublunari influere regendo inferiora, et secundum lucem ac tenebras cum aliis vicissitudinibus temporum alternari. Secundum est exemplum sacramentale, in quo deus posuit panem qui est basis corporalis alimenti, ut figuret fidelibus et sit quodammodo corpus Cristi. Sed tercium exemplum est supernaturale, in quo deitas et humanitas sunt personaliter idem homo. Et omnes istos gradus deus instituit, ut revocet hominem a temporalibus ad eterna."
115,4,2,52,"top","Error autem in exemplo medio secundum generacionem signa querencium prenosticat errorem in vita ecclesie. Omnes autem hereses, scilicet symonia, apostasia et blasfemia, fundantur in declinacione animi ad terrena. "
116,4,2,53,"bottom","Nemo enim wult inordinate commutare temporalia pro eternis, spiritualia pro temporalibus, nisi qui inordinate afficitur ad terrena, et per consequens non sine hoc committitur symonia. Et ita videtur obligacio, de quo psal. 124o: Declinantes autem in obligaciones adducet dominus cum operantibus iniquitatem. Et 2o, nemo excedit limites Cristi religionis, nisi cuius animus nimis afficitur ad terrena. Ideo docet Jacobus, quia secunda pars religionis est hominem se immaculatum custodire ab hoc seculo. Unde orat ecclesia, "ut sic transeamus per bona temporalia ut non amittamus eterna"; "ut deus doceat nos terrena despicere et amare celestia" et "ut terrenis affeccionibus mitigatis facilius celestia capiamus"."
117,4,3,53,"top","Ex ista sentencia ecclesie cum experiencia et fide scripture colligitur quod omnis heresis vel peccatum in militante ecclesia stat in libra in qua affectus ad temporalia et eterna. Appendiculum autem breve temporalium preponderatur, dum omnis querunt que sua sunt secundum racionem qua illis sunt propria, et non secundum racionem qua sont communia communis dominii Jesu Cristi. Et sic longum appendiculum eque libre quo affectus viatoris eterna respiceret non libratur. Ipsum enim brachium, propter carenciam ponderis quod fidelis in lance affectus acciperet, non curator. Et tamen, sicut celum est corpus supremum, latissimum, clarissimum et plenum influencia luminis et sanctis spiritibus, sic terra est corpus infimum, strictissimum, opacissimum et plenum corrupcionibus atque demonibus. Et hec creditor racio quare diabolus tantum allicit hominem ad terrena. Sophista enim, racioni contrarius et primus apostata, nititur ducere scolam suam ad metam blasfemie: quod fit, quando falsitati plus applauditur quam fructui veritatis. Unde diabolus, propter hoc quod suggit sangwinem "
118,4,3,54,"bottom","ex spiritibus quibus letificarentur et alleviarentur filii hominum gravi corde, dicitur proverb. 30 sanguisuga. Sanguisuge, inquit, due sunt filie dicentes, affer, affer. Constat quidem quod ecclesia militans resultat ex popularibus tamquam terra, ex mundi potentibus tamquam lignis, et ex clericis tamquam herbis. Diabolus autem, latens in paludibus vel locis putridis, habet de clericis et mundi potentibus duas perversas filias, scilicet yppocritas et tyrrannos. Cantus autem eorum precipuus est scopare populum, spoliando ipsum temporalibus, dicendo suis tyronibus: affer affer. Et sicut arbusta spinosa ac herbe mortifere de terra germinant et per accidens proficiunt, licet multum in particulari officiant;  sic est de dictis yppocritis et tyrranis."
119,4,4,54,"top","Sunt autem in clero duodecim filie sanguisuge cum suis complicibus: scilicet, papa, cardinales, episcopi, archidiaconi, officiates, decani, rectores, presbiteri, monachi, fratres, ostiarii, et questores. Sed (quia granum et palea possunt abscondi sub istis nominibus) ideo suppono quod de pseudo-talibus fiat sermo, quod ex eo discerni poterit quod de fastu et questu symoniace procreantur. Non enim licet nominare vel acceptare officium cleri in ecclesia, nisi de quanto in lege Cristi fuerit approbatus; sed necesse est ut diabolus, onerans ecclesiam cum ritibus et temporalibus, oneret eam eciam cum suis officiariis, qui blasfeme spolient pauperes et simplices matris ecclesie. Consideremus ergo statum exproprietarium statui innocencie simillimum, quem Cristus vixit et docuit suos apostolos laborando spiritualiter observare; et consideremus, quot officiarii in clero sic laborando retinent istum statum. Et tot sunt fideles servi Cristi. Alii autem sunt complices anticristi; et servata ista sentencia, non oneraretur ecclesia cum raptoribus et discolis dissipantibus scolam Cristi. Quicunque enim, pensato suo ministerio per se edificativo ecclesie, ipsam alleviat, non onustat; et ipsam secundum viam virtutum trahit ad celestia, non deprimit ad terrena: omnis, inquam, talis est fidelis servus Cristi et adiutor domini, ac penna columbe, que ipsam transvehat per mare huius "
120,4,4,55,"bottom","seculi ad eterna. Et phariseus condicionis opposite es servus dampnabilis, proditor sponse Cristi."
121,4,5,55,"no","Et patet quomodo pseudopapa discernitur a fideli.  Si enim querit que sua sunt, detrahens subditos suo: peccati pondere ad infernum, quis dubitat quin terrenorum cupiditas ipsum faciat anticristum? Primum autem venenum notabile post Cristum effusum in ecclesia dicitur ortum ex dotacione romani pontificis, sub Constantino cesare et Silvestro, de qua dist. 96, Constantinus imperator. Primo autem blasfematur, extollendo Silvestrum super omne quod dicitur deus, quod non potuit peccare, sic recipiendo dotacionem ecclesie. Quod est contra decretum Cipriani, positum dist. 8. "Si solus," inquit, "Cristus audiendus est, non debemus attendere quod alius ante nos faciendum putaverit, sed quid qu: ante nos omnes est, Cristus, prior fecerit." Et idem sentenciat Augustinus in sermone de vita clericorum, posito 17a quest. 4 cao ultimo sub his verbis: "Quicunque wult, exhereditato filio, heredem facere ecclesiam, querat alium qui suscipiat, non Augustinum: ymmo, deo propicio, neminem inveniet. Quam laudabile fuit factum sancti Aurelii cartaginiensis episcopi!  Quidam enim, dum filios non haberet, nec speraret, res suas omnes, retento sibi usufructu, donavit ecclesie. Nati sunt ei filii: reddidit ei episcopus omnia; nec opinanti ea, que illi donaverat in potestate habebat episcopus non reddere, sed iure fori, non iure poli.""
122,4,6,55,"no","Ecce primo quomodo sancti horruerant, quando parum lapsi sunt a Cristi pauperie, quod super ipsos cumuletur lapsus gravior. Et indubie vel oportet dicere quod Augustinus in hoc dicto dissensit tali dotacioni, et inprecatus fuit non fore aliquam in futurum, vel quod tamquam infidelis in ista lege dissipuit. Sed retento primo membro, patet evidencius quod sancti prelati tenerent hodie eandem sentenciam. Nunc enim est ecclesia plus temporalibus inviscata, et inpetracionibus subdole plus sunt invente."
123,4,7,56,"no","Ex quibus colligitur quod nec pontifices nec claustrales eligerent dotacionem huiusmodi; sed fatue susceptam resignarent in manibus secularium dominorum. Sic enim recte fecit beatus Aurelius episcopus, qui fuit propterea ab Augustino merito comendatus. Nec valet dicere quod illud fuit opus supererrogacionis, ad quod prelati nostri non hodie sunt asstricti; quia hodie inminet maior necessitas, et prelati debent esse in hoc ita perfecti sicut fuit Aurelius. Aliter enim licet eis quantumcunque irreligiose vivere, propter istam excusacionem in peccato. Similiter, episcopus habuit reddere iure poli, ut dicit Augustinus, et per consequens iure dei qui dictavit ipsum debere reddere. Sic enim voluit Augustinus: ut recitat de eo beatus Possidonius."
124,4,8,56,"top","Nec valet 2a excusacio in peccato, qua dicitur quod secularis memoratus intelexit condicionem tacitam in casu quo non habuit filios vel heredes; quia per idem in omni dotacione subintelligi debet talis condicio: et omnino quod deo sit placitum. Cum igitur supersunt filii imperatorum, regum et secularium dominorum, videtur quod clerus dotatus debet reddere iure poli. Item, ex ordinacione divina ecclesia debet constare ex mundi potentibus, ad quos necessaria est temporalis possessio. Sed hoc clerus possessionatus nititur extinguere opere vel consensu; ergo, ut sic, resistit ordinacioni divine. Assumptum patet, romanorum 13. et sepe alibi; ymmo ex dicto Ysidori, posito 23 q. 5. cao principes. Et minor argumenti patet, notando omnes possessiones que sunt in manu pape et cleri, ac quanta foret secularis potestas illis dominiis correspondens, que exhinc de ecclesia tollitur, et in occupacionibus exhinc deterioratis nomen domini blasfematur. Nec dubium quin hoc perpetratur consensu cleri, ad hoc multipliciter procurantis. Et cum hoc fit instinctu diaboli deteriorantis brachium seculare et dampnificantis ecclesiam, manifestum est quod potentatus debent in isto potestative resistere. Ad hoc enim portant gladium, secundum apostolum. Et testatur Ysidorus ubi supra. "Intra Ecclesiam," inquit, "potestates necessarie non essent, nisi ut, quod non prevalent sacerdotes efficere "
125,4,8,57,"bottom","per doctrine sermonem, potestas hoc imperet per discipline terrorem. Sepe per regnum terrenum celeste regnum perficit, ut qui, intra ecclesiam positi, contra fidem et disciplinam agunt, rigore principum terreantur"". Quare ergo non exercent hunc gladium ad hoc sibi datum a deo, ut compellant yppocritas intrare religionem Cristi quam false profitentur? ""Cognoscant,"" inquit Ysidorus, ""principes seculi deo se debere racionem, reddituros esse eciam propter ecclesiam quam a Cristo tuendam suscipiunt. Nam sive aug"
126,4,9,57,"no","Quam, quero, racionem reddent deo seculares domini, qui propter sanguinem, peccuniam vel desidiam; permittunt yppocritas, ymmo, cum suis conducunt, perdere Cristum et suam ecclesiam? Nam per dotaciones cecas symonia, apostasia et blasfemia sustentantur; et per consequens, irato domino, bella, dissensiones et infidelitates alie sustentantur. Cum enim oportet deum dare pacem et caritatem hominibus, si eis infuerit; homines autem illi adversantur blasfeme ordinacioni divine ineptando clerum contra Cristi monita, ut sit mundo plus deditus, quomodo transfunderet deus per clerum huiusmodi concordiam et amorem? Quin pocius, iuxta beatum Gregorium, deus, aliunde placatus populo, subtraheret exhinc ab eis spirituale suffragium. Istam igitur cecam pietatem (quin pocius gravem stulticiam) portabunt principes, cum presumptuose contraveniendo ordinacioni divine privant se cleri suffragio, et, quod plus est, ut sic, multipliciter perturbant rem publicam, tam temporalia quam spiritualia blasfeme et improvide dispensando, ex quo tamquam calendis diaboli causatur dissensio. Servicium enim factum diabolo est maxime difficile et sumptuosum, maxime intricabile et onerosum, ac per consequens maxime carens retribucione laudabili, cum sit deo et nature contrarium."
127,4,10,57,"top","Hec est pars mundi potencium ex pietate proditoria cum bonis dei conspirancium contra Cristum: et de numero blasfemiarum que fiunt racione potestatis secularis in clero, difficile est narrare. Ex hinc enim blas- "
128,4,10,58,"bottom","femant in Cristum, mencientes quod ipse dominatus fuit civiliter, et vixit seculariter. In cuius signum volant totum questum cleri ""patrimonium crucifixi"". Secundo blasfemant de papa et aliis prelatis cesareis, mencientes quod iure generacionis Cristi debent summe seculariter dominari. Et tercio blasfemant in vendicando potestatem spiritualem Cristi, mencientes quod habeant potestatem excommunicandi, absolvendi, dispensandi, indulgendi et abscondite transmutandi, ultra hoc quod racione vel scriptura sciunt "
129,4,10,59,"bottom","potestas apostolorum moderate contenta fructifere pullulavit. Potestas ergo de qua se pompant non excedit potestatem luciferi, qui non in tanta yppocriti et illusione pape similitudinem altissimo simulavit. Pauci enim steterunt in hac evidenciori similitudine diaboli; nec fumus sue blasfeme superbie in opinione tam peccancium quam seductorum tam diutine ascendebat."
130,4,11,59,"top","Item, Cristus precepit apostolis suis doctrina multiplici nec diligere mundum nec mundialia; sed yppocrite, fingentes se esse Cristi vicarios, hec diligunt excessive. Ergo, cum sit tantum contra doctrinam et mandata Cristi, sequitur quod sunt discipuli anticristi. Sunt yppocrite multipliciter mendaces, simulantes falsitatem contrariam veritati. Et assumptum argumenti patet Joh. 15. Quia vero de mundo non estis, sed ego elegi vos de mundo, propterea odit vos mundus. Mementote sermonis mei, quem ego dixi vobis: Non est servus maior domino suo. Et eadem sentencia exprimitur Job. 2, Joh. 1 8 et Thi. 6. Et iterum Luc. 14 sic concludit: Sic omnis ex vobis, qui non renuncciaverit omnibus que possidet, non potest esse meus discipulus; ubi non dubium quin loquitur de renunciacione civili; primo, quia debuerunt renuncciare in seculo omnibus terrenis secundum preponderantem affeccionem. Ille ergo qui elegit iustos cognatos de mundo, intendebat quod plus renuncciarent seculo quam homines temporales. Similiter, ut Augustinus notat, apostoli et vicarii Cristi  debent singulariter comittere bellum adversus regem super omnes filios superbie; qui, cum sit princeps mundi, habet 20 milia bellancium contra Cristum; hoc est,  universitatem temporalium ex prevaricancia duplicancium contra denarium mandatorum. Quis ergo singulariter sic agonisans contra diabolum indisponeret se inviscatus in rethi diaboli? Quin pocius, sedens in fide filii, computat omnes sumptus, orando, contemplando et exhori tando? Illi enim sumptus sunt necessarii ad expugnandum diabolum. Etsi Cristi vicarius non comisceat se cum mundo, tamen tota cogitacio, tota intencio, et tota "
131,4,11,60,"bottom","affeccio hominis distracta a mundo vix sufficit complere istam victoriam. Ideo signantissime concludit Cristus singulariter de suis discipulis: Sic omnis ex vobis qui non renuncciat omnibus que possidet, non potest meus esse discipulos. Et patet quam multi episcopi mendaciter simulant se esse Cristi discipulos, qui nec sunt sacerdotes nec clerici, sed ex simulata iniquitate duplici capitalia membra patris mendacii."
132,4,12,60,"no","3o confirmatur ista sentencia ex multiplici facto Cristi. Opus enim tam veracis hominis est optimus interpres sensus sermonis sui. Ex hoc enim narrat Lucas, Act. primo, quod iste magister optimus, factum preponderans, cepit facere et docere. Sic enim reprobat phariseos Mat. 23, ex duplicitate verborum; dicunt, inquit, et non faciunt. Absit autem talis duplicitas in Cristo; ymo ex fide capimus quod Cristus exemplando exposuit ad quem sensum voluit discipulos suos mundum relinquere, et illum sensum sermonis sui exponere. Ideo, cum Cristus fuit summe pauper exproprietarius, ipso dicente, Mat. 8., quod non habet tantum proprietatis de mundo, ut habeat domicillium vel locum proprium in quo caput suum reclinet. Ad istam ergo sensum mandavit Cristus suis presbiteris mundum relinquere: quod servatum est quousque glosator diabolus comovit scribas suos scripturam subvertere."
133,4,13,60,"top","Et concordat cum hoc lex nature, naturalis ratio et fides ecclesie. Constat quidem quod talis status pauperitatis est similior statui innocencie et statui glorie, sicut est similior statui quem Cristus et sui apostoli observarunt. Et ita patet ex fide quod affluencia temporalium non expedit viatori, nisi de quanto promovet ad beatitudinem aquirendam. Sed planum est ex eadem fide quod non promovet, sed tardat, omne quod habet ultra vite necessaria, et secundum modum quo recognoscat hec secundum istam racionem dari a deo: ergo, cum hoc fieret innitendo divine providencie in talibus, querendo primum regnum dei et iusticiam eius, ut Cristus docuit, videtur quod ille modus habendi temporalia sit magis consonus hic in via. Et super hac lege videtur fundari regula apostoli I. thi. 6. quam papa et omnes episcopi debent specialiter observare, habentes
 "
134,4,13,61,"bottom","alimenta et quibus tegamur hiis contenti simus. ""Alimenta"" dicit generaliter cibum et potum cum medicinis in quantum ad medelam anime promovent; et secundum modum magis aptum ad hoc, qui indubie est modus, quem Cristus constituit et servavit. Et confirmari potest ex lege veteri. Nam Jerem. 35. patet quomodo deus comendat rechabitas, quia ad preceptum Jonadab filii recab noluerunt vinum bibere, nec edificiis vel agriculture intendere. Cum ergo Cristus, deus et homo, precepit suis tam multipliciter verbo et e"
135,4,14,61,"top","Et si obicitur de silvestro et aliis, non dubium quin in hoc peccant graviter, et potest esse quod fructuose postmodum sunt contriti; sicud creditur quod longe aliter ipsi quam prelati moderni occuparunt elemosinas eis datas; cece enim in ecclesia deteriorando procedunt. Ex ista itaque venenosa radice credit fidelis totum dominium seculare cristianismi infectum; quia tam dominium quod clerus occupat, quam dominium eciam principum seculi. Dominium autem quod clerus occupat est spolia contra voluntatem dei plus quam tyrrannice occupata; quia blasfeme contra mandatum Cristi ad magnam per- "
136,4,14,62,"bottom","tubacionem sue ecclesie. In cuius signum, propter strictitudinem anguli semidiametrorum in terra concurrencium flunt angustie, dissensiones et bella, et specialiter de vocato patrimonio crucifixi et in secta cristiana: quod indicat, cum caput nostrum Cristus non potest deficere, quod vocata membra discordant a capite, a quo reciperent celestes influencias per observanciam mandatorum."
137,4,15,62,"top","In tantum, quod si Cristus prelatus incognitus visiteret peregrine prelatos istius ecclesie presencia corporali, instaretque inportune contra vocatos eius vicarios, sicut olim institit contra minorem avariciam sacerdotum, est evidens quod excomunicarent eum in curia romana et nisi veritatem revocare voluerit, condempnarent eum ad ignem tamquam hereticum et blasfemam. Sic enim persecuntur eius membra, qui remisse nimis et vecorditer dicunt modicam scintillam conversacionis Cristi et obligacionem, prelatorum precipue, ad sequendum ipsum in moribus: ut, si tamquam rex substerneret mercandia ecclesie sicut olim, et preciperet servis suis per totum imperium quod non debent presbytero Cristi possessionem, nec permittant eum quitquam occupare ultra formam quam Cristus instituit eis, quam maniacus reputaretur rex et quam excommunicatum decretum edicere! quia dampnabiliter causatur quod mundus aliter exigit hodie in prelatis, cum oportet eos seculariter vivere, eo quod aliter in despectum et disparenciam potestatis presbyteri periret dignitas prelatorum. Ista autem interpellacio blasfema preponit mundum domino; quia quod mundus requirit preponderat, cum, dimissis Cristi consiliis, querit fictam apparenciam quoad mundum. Talem autem maioritatem sophisticam non quesierunt apostoli, quando Petrus latuit in domo coriarii et Paulus arti scenofactorie "
138,4,15,63,"bottom","intendebat; ymmo, quando Paulus ordinavit episcopos intendere domui sue, ipso omnino egente, non scivit quod per temporalium copiam debet dignitas presbyteri mensurari. Recoluit enim quod Judas portavit loculos, et quod diaconi, ex hoc inferiores apostolis, bona pauperum dispensarunt. Sed oportet quod tunc quassaretur contencio inter discipulos Jesu, quis eorum videretur esse maior; et, contempta apparencia mundani honoris, intendunt regule Cristi lu. 22, quod humilis ex maiori caritate ministrancior, licet non videtur seculo (de qua latencia gauderet), sed est de facto apud deum maior eo."
139,4,16,63,"no","Fomitem autem huius maioritatis mundane ministravit Constantinus romane ecclesie. In cuius penam creditur imperium enervatum. Nam vix invenis principem vel hereditatem terrenam quin sit isto toxico maculata. Nam, vel in occupacionem anticristi laboratur dominium, vel secularis omittit causam Cristi corrigere vel expresse consentit mammone anticristi. Ideo non mirum, si sic venenatum rethe temporalis dominii illaqueat multos inviscatos diaboli. Oportet ergo conformiter brachium seculare concurrere, et fomitem venenose divisionis in ecclesia romana extingwere. Nec oportet timere periculum, habito oculo simplici et manu prudenti, quia pro reparacione status cleri quem Cristus instituit laboratur. Et ex fide capimus quod non peccatur sed promeretur, in quantum ex parte Cristi intencione simplici laboratur. Sicut ergo Cristus laboravit ad destruendum peccata sacerdotum, phariseorum, et scribarum, eorum fastu et questu inficiente ecclesiam, instituendo sacerdotes condicioriis opposite: sic debet princeps fidelis, dei vicarius, sacerdotes suos plus evagantes extra normam Cristi corripere, et specialiter elemosinas suas subtrahere. Aliter enim cum bonis Cristi fovet proditorie partem contra ipsum. Et cum istud peccatum tantum publicatur ex parte utriusque brachii, manifestum est quod durante hac heresi non permanebit ecclesia inturbata, sed necesse est bella, lites et prodiciones undique seminari."
140,4,17,64,"no","Et cum oportet a causa morbi incipere, manifestum est quod oportet primo humiliari caput huius blasfemie; ebulliente enim fonte huius scaturiginis venenose, necesse est partem diaboli multum prevalere. Si enim totum dominium in manu cleri prudenter dispersum fuerit in manu brachii secularis, optatum foret medium ad pacificandum et instruendum rem publicam secundum religionem apostolicam pauperum clericorum. Unde ymaginatur quidam quod rex, cui primo et ultimo inest vita politica, sit quasi cor in medio corporis, vallatus possenssionibus regni sui; et deficiente seculari dominio partibus regni per innaturalem eius accumulacionem clero, necesse est ut, corde appropinquante morti politice, inordinate spoliet partes sibi subiectas, et discrasia suboriatur in toto corpore policie. Talis enim est ordo in humano corpore prope mortem cordis, quod primo et ultimo vivit, trahentem cum impetu substanciam parcium exteriorum."
141,5,1,65,"no","Secunda coniugacio membrorum filie sanguisuge sunt cardinales apostate. In illis enim, ut cardine, vertuntur valve duplicitatis late vie que ducit ad baratrum. Unde illis iuxta nomen et syllabas quatuor car-di-na-lis describunt quidam quod cardinalis est CARior DIaboli NAtus, LIcium Seminator. Cum enim secundum fidem, qui non est cum Cristo contra Cristum est; illi autem non congregant cum Cristo secundum legem suam membra ecclesie secundum racionem comunem universalis Cristi dominii, sed dispergunt, dum querunt fastum et questum proprium; et quantum in eis est solvunt, multiplicando capita, unitatem : quod si habent preeminenciam in hac blasfema apostasia, manifestum est quod sunt tales. Nomen enim impositum preter exemplum scripture non habet tantam vim numinis ut excludat cathenas diaboli et imprimat veritatem domini eo ipso. Tales igitur, sicut servando legem Cristi magis proficiunt, sic apostatando magis officiunt. Unde quidam, notando 10 literas: cardinalis, dicit quod universitas malicie in nomine illorum includitur: ac si diceretur Cardinalis, quasi Custos Apostotarum Regni Diaboli, Iuvans Nequissimum Ad Legem Iudicis Sopiendam."
142,5,2,65,"top","Sed quomodocunque fuerit de istis verbis extraordinariis, in maiori parte veris, certum videtur quod officium illud cum nomine fuit culpabiliter et sine auctoritatis evidencia introductum. Nam institucio cuiuscunque romani pontificis in summum ducem et proximum Cristi vicarium fuit stulta: ergo quodcunque accessorium, "
143,5,2,66,"bottom","ad roborandum vel consulendum istam stulticiam. Assumptum patet, eo quod non subest potestati terrene pontificem talem statuere. Ideo foret nimis magna  blasfemia, hoc temptare. Et iterum, foret ewangelica sapiencia omnes sacerdotes esse socios regulatos inmediate per unum abbatem dominum nostrum Jesum Cristum. Sic enim fuit tempore apostolorum, quando crevit ecclesia; et sentencia ista consonat cum scriptura. Item, non licet vel angelo de celo onerare ecclesiam vel introducere novos ritus inedificabiles vel infundabiles in scriptura. Sed ritus cardinalatus est nimis per se inedificativus ecclesie et infundabilis in scriptura ergo, non licet ista statuere. Maiorem suppono ex fide, cum aliter liceret sponsam Cristi (et sic Cristum) dampnificare. Et istam perfidiam destruit apostolus ad Gall. Io. Minor autem argumenti patet ex hoc quod ante hoc nomen vel ritum introductum plus profecit ecclesie; et cardinales, deposito nomine et onere ecclesie, et ablatis fastu et questu, plus undiquaque proficerent. Notet, inquam, cardinalis, in quo secundum legem Cristi prodest ecclesie, in quo non efficacius proficeret dimisso lucro, nomine et honore. Nec dubium quin in isto excessu apostotat, quia contra regulam quam Cristus instituit ad edificacionem ecclesie retrocedit. Et patet, cum potestatem istam supra Cristum vendicat, quod blasfemat."
144,5,3,66,"top","Item, terminus potencie et officii ministri ecclesie, ne evagetur in devium, est signandus: sed nullus, si non ille, quem Cristus instituit. Cum enim Cristus sit omnipotens, omnisciens ac summe benevolus, patet quod racio necessitat eum incorrigibiliter ordinare, et specialiter cum in primitiva ecclesia foret messis plurior et laboricium copiosius, ordinaret deus plurem maneriem ministrorum. Tunc autem non ordinavit nisi diacones et presbyteros. Idem autem sunt presbyteri et sacerdotes sive episcopi, "
145,5,3,67,"bottom","ut docet Jeron. in epist. 18 ad Evandrum, ex textu apostoli. Ideo dicit archidiaconus cum aliis concorditer, quod in tempore apostolorum non fuerunt nisi duo ordines cleri, scilicet diaconus et sacerdos."
146,5,4,67,"top","Et quod illud foret melius patet nedum auctoritate, racione et practica, sed levi et utili experiencia. Nam certum est quod totum genus humanum est tantum finite honorificencie mundialis, cuius magna parte attributa clero in cardinalibus, necesse est totum mundanum honorem humani generis debitum secularibus indebite dispartiri.  Et idem est iudicium de sumptuosa familia et expensis; cultor itaque vinee domini potest faciliter experiri quomodo ecclesia, quantum ad fastum et questum, foret exonerata, si fuerit isto gradu cardinalium expurgata. Et istud deducunt quidam ex hoc, quod post dotacionem et promocionem ecclesie, multiplicata sunt (preter legem ewangelii) officia dignitatum in patriarchis et cardinalibus et aliis ministris adiacentibus, ultra hoc quod est fundabile in scriptura alterius testamenti. Et cum non proporcionaliter crescit fructus ministerii, verisimile est quod causa huius multiplicacionis est cupiditas temporalium, et mundani honoris affeccio. Sic enim posset hoc devium, nisi haberet frenum, procedere infinite. Et pensata regula non evacuabitur quin mensura debita per Cristum exceditur: quod foret nimis periculosum in principio religionis Cristi. Fatentur enim se habere in quodam ordine tamquam apostolos in profectu ecclesie: quod est evidencius in causacione defectus ecclesie. Primo enim blasfemant supra apostolos, quod sine ipsorum collegio non stat via rata ecclesie. Et cum manifestum sit quod ipsa deviat, oportet ipsos concedere quod ipsi principaliter causant hoc devium. Cum enim, ut inquiunt, habent a deo comissam curam ecclesie, vel oportet eos in se fingere defectum regiminis, vel in deo. Talis ergo blasfemus est nimis "
147,5,4,68,"bottom","indispositus ad regendum ecclesiam, quia indisponit se quoad deum, a quo reciperet omnem veritatem sui regiminis. Ideo implicite, licet mendaciter, dicit quod contra voluntatem Cristi ex se et anticristo regit ecclesiam; aliter enim submitteret se Cristo, servando legem quam Cristus instituit ad hoc opus, et excuciendo superbos ritus et onerosos cum quibus Cristus non coagit. Talis, inquam, est eo superbior quo est ipse ad edificacionem ecclesie inutilior, et in fingendo gradum alciorem quoad deum multiplicacior. Et hec racio, quare apostoli non miscuerunt se cum mundanis honoribus vel mediis ad eosdem."
148,5,5,68,"no","Argumenta autem que fiunt ad stabiliendum papatus vel cardinalatus officium non sunt digna memoria. Sed contra ista arguitur per hoc, quod iuxta hanc viam cessaret omnis cleri dotacio, omnis eorum graduacio, et omnis eorum excomunicacio, eo quod Cristus non auctorisavit ista in opere vel sermone. Hic dicitur quod (limitato sensu pertinenti) verum concluditur; debet enim clerus dotari a Cristo virtutibus secundum quas confirmabitur in merito vie, correspondentes ad dotes patrie. Terrenam autem coniugacionem perpetuitatis temporalium non debet clerus Cristi admittere."
149,5,6,68,"top","Unde communiter dicitur quod triplex est regnum, scilicet anticristi, principis terreni, et Cristi. Primum est destruendum, 2um consulendum, et 3um adquirendum. Primum autem regnum stat in pseudopapis, pseudocardinalibus, pseudoepiscopis, cum suis abbatibus et prelatis eis subditis. Et sicut Cristus adquirit regnum deo patri, ut dicit apostolus Ia Cor. 15o; sic anticristus est in adquirendo regnum patri suo sathane. Est enim anticristus Cristo contrarius; quia Cristus auffugit regnum terrenum (Joh. 6); Anticristus autem isto studio nititur secundum regulas sathane adquirere sibi ipsum. Cristus precepit suis censum dare cesari, recognoscendo ipsum superiorem et dominum quoad mundum. Anticristus vero non recognoscit superiorem in terris, nec wult, ut Cristus, concedere quod vivit de puris elemosinis secularium; sed subtractis elemosinis spiritualibus, fingit "
150,5,6,69,"bottom","quod de suis elemosinis corporalibus vivit totum brachium seculare. Et sic, ubi in sinceritate et veritate est tota conversacio Cristi, in yppocrisi et mendacio est tota conversacio anticristi. Cristus enim vixit vitam pauperimam, non habens temporaliter proprium, ubi caput suum reclinet, ut hic supponitur. Anticristus autem supponit se dominum orbis; et certum est quod in falsitate mendacii, quia si illud ius possidet, constat quod titulo sathane (4o Math.) Cristo mendaciter promittentis quod omnia regna mundi sibi daret, si cadens ipsum adoraret: quod facit anticristus totidem vicibus quot legem sathane et comodum temporale veritati Cristi preponderat. Nec dubium quin mendaciter et blasfeme istud regnum occupatur;  quia titulo quo ista possessio foret patrocinium crucifixi, qui sic vivens possessionem talem contulit anticristo vicario suo! Est eciam anticristus tamquam filius sathane sibi ipsi contrarius, quia a Cristo non poterit tenere illud dominium, nisi, servando legem suam, foret precipuus sequax vite Cristi. A quo cum olim forefaceret, patet quam iuste perdidit titulum quoad Cristum. Et cum diffitetur se habere illud a principibus seculi pro servicio quod Cristus et seculares domini limitarunt, non superest a quo, nisi a sathana, possideat regnum istud. Et verificata est prophecia apostoli 2a tessal 2o. Quod anticristus extollitur super omne quod dicitur deus."
151,5,7,69,"top","Sed consolacio est in Cristo dicente, Math. 12. Omne regnum contra se divisum desolabitur. Si, inquit, sathanas sathanam eicit, adversus se divisus est, quomodo ergo stabit regnum eius? Sathan enim qui secundum Ysid. vocatur adversator, potest dici dictus anticristus cum suis membris, qui adversatur deo, homini et sibi ipsi. Et cum terrenum regnum inficitur ista labe, et regna tam spissim insurgunt adversus regna, patet quomodo sathan sathanam eicit. Non solum  promotus anticristi, adeptus ecclesiasticam dignitatem, verum eciam diabolus in forma religiosi conquirit sceleratissime sub fuco patrimonii crucifixi. Ideo cum partes huius regni non sibi cohereant, ut prophetizatur dan. 3o. necesse est ut hoc "
152,5,7,70,"bottom","regnum corruens desoletur. Secundum autem, terrenum regnum, oportet foveri in timore et pietate sub spe tercii regni adquirendi, pro quo rogamus, Mat. 6 : Adveniat regnum tuum."
153,5,8,70,"no","Sicut ergo conceditur quod cessaret omnis cristiani cleri dotacio (et ad hoe obnixe ageret quodlibet mundanum imperium, et precipuus clerus Cristi; sed pseudofratres subdole plus retardant); ulterius conceditur quod cessaret omnis graduacio in clero, cum omnis presbyter niteretur, quantum posset, secundum Cristi miliciam regnum anticristi destruere, et, fovendo regnum terrenum, regnum celorum recipere; sed preter, graduacionem in Cristo absconditam, correspondenter ad gradus huius milicie, in fide Cristi expetere. Et per hoc reduceretur clerus Cristi ad quantitatem proporcionalem mundi et morum ecclesie."
154,5,9,70,"top","Et quantum ad tercium, dictum est diffuse de excommunicacione pro temporalibus, quomodo est iniusta. Diabolus enim machinatus est media per que posset sibi regnum conquirere, cum non solum excitat suos milites ad pugnandum corporaliter, sed quia robur efficax eis deficit ad expugnandum Cristi miliciam, quod paliant excommunicacionem horridam in Cristi nomine: ut vel sic cristicole terreantur negare temporalia Cristi membris diaboli. Omnia autem ista stint figurata in Scarioth, qui cum accepisset cohortem et ministros a phariseis osculo proditorio tradidit veritatem, ut dicitur Jo. 18. Sic anticristus cecat armatam miliciam secularem, hinc simulacione sanctitatis cause, hinc ministris executoribus censure terrifice, hinc ficcione sinceri amoris quo fingunt se veritatem diligere, eciam excommunicatum suum quem tam aspere persecuntur. Et evidens est quod simulant inde osculum, quia peccant gravius quoad deum. Et propter collacionem temporalium que Judas expetit erunt cum cremento inestimabilis indulgencie absolute: quod evidenter indicat ipsos non ob amorem dicte persone quam sic excommunicant, sed propter amorem peccunie medicinam terrificam taliter fulminare. Sed in finali iudicio, quando Cristus dicet eis: Ego sum, abibunt retrorsum et cadent in terram, quia invincibile iudicium dei et hominis, quod nullus eorum potest "
155,5,9,71,"bottom","fugere nec a iudice culpam abscondere, faciet eos in tenebras exteriores corruere."
156,5,10,71,"no","Signa autem preponderancie fastus et questus super honorem dei et salutem ecclesie est modus et frequentacio excommunicacionis quam modo fulminant, ultra hoc quod Cristus et sui apostoli exemplarunt. Ipsi enim non tradiderunt quemquam sathane, nec habuerunt potestatem ad hoc, nisi proporcionaliter ut demeruerit aput deum. Numquid credimus lex excommunicacionis (de qua in 7o decretal. de penis, cao felicis recordacionis) ? ubi statuitur, quod ""si quis cardinalem romane ecclesie hostiliter fuerit persecutus, "
157,5,11,71,"top","Item, de lege dei oportet quod equalis iniuria equaliter et maior iniuria amplius puniatur. Sed sepe contingit, quod peccatum in alium non cardinalem sit gravius: ergo; iustum foret quod pena inflicta sit gravior, cum cardinalis non in quantum talis sit Cristi domini nec in domino confirmatus, sed de possibili persequens Cristum et membra eius, manifestum est ex lege divini iudicii, quod licet in casu secundum istam penam triplicem et multo acucius persequi cardinalem. Qui igitur statuit penam huiusmodi blasfemie legem statuit contra deum. Item, maior pars istarum penarum sapit blasfemiam, nec subiacet episcopi potestati. Quomodo, queso, habet papa potestatem mandandi omnia bona talium confiscari, nisi fuerit monarcha imperans seculariter toti "
158,5,11,72,"bottom","mundo? et sic de ruina habitacionis talium et exclusione communicacionis politice cum republica. Quomodo insuper inhabitabitur in herede, cum lex dei Ezech. ponit in libertate arbitrii filiorum vel patrisare vel degenerare et secundum hoc retribucionem recipere? et sic undique de ignorancia condignitatis pene inflicte; sic quod tollerabilius foret cardinalatum non esse quam tam spissim et tam perseveranter sub forma legis perpetue blasfemare."
159,5,12,72,"no","2o principaliter arguitur, quod omnes tales prelati forent heretici et per consequens tam in accionibus suis quam passionibus forent reputandi tamquam heretici et tractandi: consequens inopinabile. Hic dicitur quod in finali judicio multi cognoscentur heretici qui modo reputantur archicristiani. Ideo distingwitur communiter, pocius pro modo loquendi quam pro veritate rei, quod dupliciter dicitur hereticus: scilicet vere et nuncupative. Vere, quem deus noscit prescitum ab ecclesia propter sua scelera; et solum talis est de facto hereticus. Sed nuncupative hereticus est quem iudices vel iniqui reputant hereticum; et hoc est impertinens ad esse hereticum. Cristus enim fuit reputatus summe hereticus, quia blasfemus et propterea occidendus. Unde probabiliter creditur quod nostri prelati, sicut fuit in veteri testamento, dampnant multos tamquam hereticus, et secundum divinum iudicium est e contra. Et sic omnes prelati nostri presciti vel peccantes mortaliter sunt heretici; et sicut est in talibus iudicium erroneum, sic plurimum nocent ecclesie, quicquid fecerint. Iudicium autem infallibile de hereticis atque catholicis est quod omnis qui servaverit legem Cristi est catholicus, et solum talis. Et quicunque dissolverit legem Cristi est hereticus, et solum talis. Et in utroque sunt multi gradus et iudicium ecclesie variatum."
160,5,13,72,"top","Sed inter omnes blasfemias istius materie, una de maximis est quod nemo creditur esse hereticus nisi a papa vel iudice sibi subdeputato fuerit iudicatus pro tali; et tunc est hereticus eo ipso. Nam sic iustificaretur iudicium sacerdotum condempnancium Cristum ad mortem, et nostri prelati extollerentur super omne quod dicitur deus, cum tantum variando a Cristi vita "
161,5,13,73,"bottom","forent impeccabiles, quod aures fidelium abhorrerent. Unde quam evidenter creditur quod prelati exhorbitant a Cristi vestigiis, tam evidenter cognoscitur quod sunt heretici; et eo gravius, quo magis et constancius declinant. Et in ista sentencia catholica debent omnes cristiani usque ad mortem stare concorditer. Oportet enim credere quod Cristus est caput universalis ecclesie, quem oportet omnem salvandum sequi in conversacione; et eo propius quo in ecclesia superius. Et iuxta hanc fidem oporteret fideles disponere se ad martyrium contra anticristum. Jam enim machinatum est per falsos fratres novum genus martyrii, quod quicunque fuerit impetitus super heretica pravitate debet sibi proponi a prelato vel iudice, et debet ille simpliciter concedere vel negare; quo concesso, debet indilate exponi ad ignem sine responso ulteriori. Unde superadditur quod episcopi ipsi, propter hoc quod tolerant tales hereticos, sunt a suis episcopis deponendi."
162,5,14,73,"no","Contra istam blasfemiam invehitur. Primo: sepe contingit quod tam prelati quam indices errant in fide, iudicando de valde fideli sentencia quod sit heretica; quo habito, si sic procederetur ad iudicium, iudicaretur temere contra fidem. Ergo iudicaretur taliter; sed consequens est blasfemum. Qui autem tenet quod non contingit prelatos vel indices errare in isto, blasfeme extollit eos supra Cristum. Nam qui non potest errare invidia vel ignorancia in tali iudicio non potest errare simpliciter."
163,5,15,73,"top","Item, ista lex foret contra misericordiam, et per consequens contra omnipotenciam trinitatis, et per consequens foret plena blasfemia. Nam staret cum assumpto quod quidam foret inpotens ad concedendum vel negandum expresse sibi impositum. Staret eciam quod haberet a deo lumen intelligencie ad convincendum suos indices super stulto iudicio, sicut Daniel convicerat sacerdotes. Et staret tercio quod contritus de sua pertinacia fructuose doleat de commisso. Quod cum repugnaret divine clemencie ut adeo dampnetur, patet quam blasfemum foret falsum illud pro lege statuere. Nam illud non, sed "
164,5,15,74,"bottom","lex contraria, ordinatur pro hereticis in lege domini. Unde nulla lex mundi, nisi forte fuerit lex machomete, condempnavit convictum, nisi premittat responsum. Nam in finali iudicio prescitus concedet irrevocabiliter crimen suum."
165,5,16,74,"no","Item, quantum ad illud apostaticum, patet quod non subest racio, nisi forte talis pseudo velit episcopatus pinquiores symoniace spoliare, sicut episcopatum symoniace in curia perquisivit. Symoniace dico; quia non dubium, si propter fastum et lucrum statum exproprietarium pauperis fratris deseruit et non propter amorem salutis anime subditorum, tunc est manifestus hereticus. Quod convinci poterit, si diligencius post onus suscepti regiminis curat animas subditorum, et si servaverit paupertatem et penalitatem fratris solitam, cum maiori humilitate et ceteris virtutibus; cum tamen ista sint compossibilia episcopo; et propter perfeccionem dimitti non debeant, sed augeri."
166,5,17,74,"top","Et forte coram deo et humano iudicio pauci vel nulli sunt fratres ad episcopatus pingwes promoti, qui non apostotant, quia in religione domini retrocedunt. Nam perfeccionem ordinis quam oportet se ipsos concedere, pretermittunt, cum tot animas et tam meritorie edificare poterint; sed ex antiqua yppocrisi patris sui servant accidencia sui habitus, ut colorem, quantitatem et figuram extrinsecam, et dimittunt ritus penales absconditos, in quibus sua religio servaretur; quia cultores et consecratores accidencium, tamquam generacio adultera, signa querunt. Sed, yppocrita, eice primum trabem de oculo tuo, et tunc poteris festucam de oculo episcopi confratris tui detrahere. Si enim sub negligencia symoniaca sunt in tua diocesi mille heretici, qua fronte hortaris episcopum sub pena amissionis episcopii, quod in loco exempto condempnet tamquam hereticum in "
167,5,17,75,"bottom","materia quam blaterando nescis concipere? Certum quippe est, secundum legem talionis, quod tu es coronatus hereticus, nisi ostenderis personam quam sic cece accusas esse hereticam. Cece, dico tibi, quia nude ex revelacione mendaciorum quibus mendacia accumulasti. Et ista foret nimis ceca probacio ad convincendum hereticam, potissime quia persona illa accusata de heresi protestatur et erit parata continue revocare, si debeat. Et talis secundum legem Cristi non est hereticus."
168,5,18,75,"top","Sed vereor quod iste episcopus nescit corrigere in hec parte. Stat enim difficultas de quidditate sacramenti altaris; persona autem accusata dicit cum scriptura quod est panis secundum naturam et est corpus Cristi per miraculum. Pars autem adversa dicit quod est secundum naturam abieccius quam aliqua substancia, et miraculum non se extendit, ut faciat ipsum esse corpus Cristi; sed ut ipsum, privatum subiecto, sit signum corporis Cristi. In isto autem episcopus nescit hereticare aliquem, nisi forte heresi mendaci ficta maculet prius mundum. Sed a periculo in falsis fratribus libera nos domine! Ipsum enim, ut recitat apostolus 2a Cor. 2, est ultimum; et, ut dicit Augustinus, est maximum. Si enim hereticus nititur subvertere legem Cristi, sine responso comburendo mendaciter accusatum de heresi, quis non timeret tale meridianum demonium? Sed spes est quod corruet cum attemptet sibi impossibile contra Cristum. Quis, rogo, episcopus non deponeretur, si permissio heretici in sua heresi diocesi sit causa sufficiens deponendi? Tunc enim deponendus foret episcopus animarum, Cristus, cum scienter permittit Iudam et istum refugam cum multis similibus. Sicut enim errat in scandalisando fratres de heresi, sic errat a lege Cristi in modo condempnandi hereticus; cum Cristus precipit in suo apostolo hereticum devitare, Thimot. 3o, Timendum est quod de ore proprio iudicabitur servus nequam, cum "
169,5,18,76,"bottom","lignorancia crassa et ceca desidia permittat culpabiliter multos hereticos in sua diocesi delitere, sicut faciunt illi qui fovent hereticos propter lucrum."
170,5,19,76,"no","Sed 3o arguitur principaliter per hoc quod heretici sunt severius castigandi. Si ergo predicti prelati supponi debent esse heretici, debent a populo castigari. Consequens foret nimis turbativum ecclesie. Hic dicitur quod illud consequens debet concedi et practicari. Pro quo notandum quod in lege veteri heretici debuerunt occidi, ut patet levitici 14. Et hinc sacerdotes et pharisei, imponentes Cristo blasfemiam, dixerunt Joh. 19. Nos legem habemus et secundum legem debet mori. Secundum legem novam non legi hereticum a cristiano iudicialiter occidendum, sed secundum dei miraculum (ut patet de Anania et Zaphira, Act. 5o), et secundum leges civiles. Cristus autem videtur docere luc. 9. quod tale iudicium ewangelicum ad mortem non debuit exerceri; sed, impressa misericordia et memoria finalis iudicii, talia debent servari usque ad finale regis Cristi iudicium, de quo Mat. 25o. Unde luce 9 legitur, quomodo facies Jesu erat cum discipulis suis versus ierusalem et samaritani propterea ipsos abiecerant, Jacobus autem et Johannes dixerunt, Domine, vis, dicamus ut descendat ignis de celo et consumat eos, sicut Elias fecit? Et conversus increpavit eos, dicens: Nescitis, cuius spiritus estis; filius enim hominis non venit animas perdere sed salvare. Satrape vero non per ignem de celo, sed per ignem scelestum sepe comburunt fideles, quia eis displicent arguendo. Ac si dicerent "oportet nos propter nostrum civile dominium legem Cristi differre et pena alia mixtim civili et mixtim prophetica vindicare; quia, cum sumus dii in terris, iudicamus istum prescitum eternis ignibus comburendum". Et sic anticristus extollitur super Cristum."
171,5,20,76,"top","Si autem queratur qua pena debet puniri hereticos, dicitur quod Cristus Mt. 18. prohibet communicacionem cum illo, quando precipit quod sit tibi sicut ethnicus et publicanus. Et idem docet ewangelista, Joh. mandans quod nec ave ei dixeritis; quia dicendo ei ave communicat operibus eius ex consensu. Et 3o apostolus precipit Thymoteo hereticum devitare. Causam autem huius "
172,5,20,77,"bottom","pene convertit generaliter 2 Tess. 3o. Si quis, inquit, non obedit verbo nostro per epistolam, hunc notate, et non comisceamini cum illo, ut confundatur.  Ista autem lex de punicione heretici foret sufficiens, nisi subintroductus fuerit legifer anticristus. Et si queritur quis erit iudex exequens istam legem contra hereticos, dicitur quod persona ecclesie secundum quodcumque membrum ad hoc sufficiat. Exemplum autem secundum quod iudicabitur, est scriptura quam omnes fideles debent cognoscere."
173,5,21,77,"no","Sed dubitatur de gradu communicacionis et modo iudicandi hereticum. Videtur autem quod opera declinancia a vita et mandatis Cristi sufficiunt ad illud iudicium. Nam opera plus debent credi quam paliatum eciam pape iudicium, quia illi non debet credi, nisi de quanto fideliter convincitur ex opere et scriptura. Si  autem sit sentencia que non scitur notorie ad scripturam consequens vel repugnans iudici, debet de illa silencium tamquam falsa. Illa autem que concernunt mores, ut peccata publica, debent omnimode suspendi. In clerico autem qui debet esse elemosinarius secularis brachii obturari debet per negacionem temporalis suffragii. Cum Joh. ewangelista dicat in eius secunda epistola. Si quis venit ad vos et doctrinam Cristi non affert, nolite eum recipere in domum nec ave ei dixeritis; ubi patet quod exigitur doctrina veritatis tam vita quam verbo. Et excluditur ab apostatis domicilium et comunicacio verbalis; et multo magis supererrogacio elemosine preter necessarie. Videtur enim quod necessitas vite penalis debet dari in ultima necessitate, quantumcunque inimicis ecclesie, quia Roman. 12 dicitur: Si esurierit inimicus tuus, ciba illum; si sitit, potum da illi. Quod intelligitur de necessitate ultima, modo dicto; quoad illam partem ecclesie que ad hoc sufficit."
174,5,22,77,"top","Sed difficultas perplexa videtur, quomodo laici ministrare debent cardinalibus et aliis clericis notorie degenerantibus a Cristo in decimis et aliis elernosinis in principio limitatis. Et videtur quod contraveniens excommunicatur, incarceratur et diffamatur tamquam hereticus. Et confirmari potest modus agendi, ex hoc quod "
175,5,22,78,"bottom","potentatus seculi exigit a suo subiecto servicium debitum, quantumcunque irregulariter vixerit, cum inferioris non interest de vita superioris discutere. Hic dicitur quod debent stare regule ewangelii in clericis modo dicto. Et quantum ad excommunicacionem debet populus et specialiter superiores constanter resistere, scientes quod propter huiusmodi desidiam incurrerent excommunicacionem a domino; et ista est una de maximis ruinis religionis quam per anticristum diabolus introduxit, ut sepe dictum est in materia de excommunicacione cecante populum. Et quantum ad argumentum factum per locum a simili, patet, quod est simialis argucia, nisi doceatur quod cardinales et alii clerici super elimosinis secularium et bonis pauperum civiliter dominentur. Aliter enim omnem legem cassaret exaccio. Lex enim iniqua non est lex. Conceditur tamen quod tirranni, exigendo reditus a subditis, peccant mortaliter, sicut faciunt quidquid aliud faciendo. Ideo nimis foret diabolicum quod clerus extorqueret sacrilege spolia a subditis per hunc locum a simili. Vulgus enim debet pati iniuriam a seculari potente, et ab ippocrita elemosinas suas subtrahere."
176,5,23,78,"no","Quod sic talis elemosina pervertitur in rapinam, ve seculari domino qui ex desidia tam permittit invalescere istam rabiem anticristi! Ex hoc enim inperficit suam regaliam sive dominium, cum principalis sua servitus deo sit potenter regere subditos secundum legem Cristi contra refugam. Ipse enim vendicat dominantes, abiecto titulo elemosine, tam in temporalibus quam in spiritualibus super omnes seculares dominos presidere. Et sic, sicut conquirendo de alio brachio temporalia, baptisat ea spiritualia, ut eorum detencio plus a secularibus timeatur; sic cum eis sophisticat in sacramento eucaristie et qualicunque ministerio sacerdotis."
177,5,24,78,"top","Causa autem, quare religio ista dissolvitur, quia multiplicatis abbatibus ad vitam et legem ablatis Cristi minus attenditur. Et cum iuxta conclusionem Augustini certissimam (in de vera religione, ubi narrat de passionibus quas Cristus exemplo nostri pertulit; notat enim quod "
178,5,24,79,"bottom","nullum peccatum committi potest, nisi dum appetuntur ea que ipse contempsit, aut fugiuntur ea que ipse sustinuit); ista igitur fides de vita Cristi et eius imitacione in moribus indubie per anticristum est extincta. Cristus enim docuit suos mundum relinquere; et ideo tam vita quam verbo possessionem terrenorum deseruit. Anticristus autem econtra trahit ad infima, cum connectit se cum illis, tam mente quam corpore. Intricat autem se cum laicis, sic quod necessitati sunt per clerum tam exemplo operis quam egencia corporalis sustentacionis, nimis attendere ad terrena. Sic quod, ubi clerus Cristi multipliciter traxit homines ad ascensum, clerus anticristi traxit multiplicius ad descensum."
179,6,1,80,"no","Tercius tortor est iugum episcoporum, qui omnes, sive vocentur patriarche, sive metropolitani, sive archiepiscopi, sive episcopi, querunt sua, et per consequens temporalia, non eterna. Omnes enim illi, dilatati in nomine, fuerunt per Cristum astricti unitati simplici nomine sacerdotis, sive presbiteri; sic quod nomen quoad mundum dispergitur, sed affeccio instar inferni coarctatur. Necesse quidem est ut illud in quo fides et affeccio proprietarii spiritus preponderanter infigitur, in reputacione tanti nominis dilatatur. Ideo necesse est ut fides et affeccio curtata et astricta circa temporalia propinqua sensui, magnificet illa in reputacione et affeccione; quia naturaliter virtus agit forcius in obiectum, cui applicatur distinccius. Quo contra, colligata mente, fide et spe cum celestibus et eternis remotis a sensibus, necesse est ut vere magnificet et preponderet illa cum suis circumstanciis, cum in tali obiecto vero naturaliter delectatur. Et hoc racio quare Augustinus in de vera religione determinat quod tota irreligiositas viantis infigitur super fantasia falaci et falsa ymaginacione temporalium, celestibus condicionis opposite pretermissis."
180,6,2,80,"top","Cum autem episcopi debent ducere coream huius religionis ecclesie, patet quam necessarium est ipsos, contemptis temporalibus, celestibus aspirare. Unde domini temporales tenentur errorem suum corrigere in dotando clerum in temporalibus et prius episcopos. Pro cuius supposito declarando, ""supponitur quod clerus ex secu- "
181,6,2,81,"bottom","ritate affluencie temporalium turgescit superbia, torpescit accidia, et omnino nimis respicit temporalia cupiditate earum percussus, et sic ad spiritualiter lucrifaciendum sibi ac populo exemplando vitam Cristi propterea retardatus. Istud est per se notum fidelibus, licet blasfemi dicant Cristum melius egisse affluendo temporali dominio et preficiendo suos apostolos in gloriosissimo dominio quoad mundum. Sed solum infideles discipuli anticristi solempnisant istam sentenciam."
182,6,3,81,"no","Supposito igitur hoc fundamento fidei, et supposita veritate facti, scilicet quod post Cristi ascensionem clerici ex ceca pietate dominorum secularium sunt dotati; patet 3o quod domini temporales debent errorem istum satisfaciendo corrigere, cum ad delecionem peccati requiritur peccatorum satisfaccio. Persone igitur brachii secularis, a qua ablatum est iniuste, civile dominium debet restitui. Licet enim possibile sit omnem hominem meritorie renuncciare civili dominio, tamen iniustum est omnino onerare clerum ipso, cum sit contra mandatum domini. Multa enim possunt licite pretermitti, quibus positis, oportet ipsa personis capacibus limitari; ut non uxorari est licitum, et tamen, supposito matrimonio seculari, illicitum est clericum abuti uxore; et multo magis seculari dominio, licet possessor hoc fatue concedat. Titulo tamen temporalis elemosine licet communicare clerico indigenti."
183,6,4,81,"top","Nec obest, sed consonat caritatis regulis invite aufferre iniuste possessa a clericis, licet furiose reclamantibus et excommunicantibus; quia talis exheredacio secularium est mala, ut docet Augustinus 179, in fine; et 23 9. 4 cao. Nimium. Ex testimonio Augustini docetur practica. Si, inquam, inimicum suum quisquam periculosis febribus freneticum factum currere videret in preceps, non tunc pocius malum pro malo redderet, si sic eum ire permitteret, quam si corrigendum curandumque ligaret? et tamen tunc ei molestissimus et adversissimus videretur, quando ei utilissimus et misericordissimus extitisset; "
184,6,4,82,"bottom","sed plane, salute reparata, tanto uberius ei gracias ageret quam minus ei pepercisse sensisset. Atque quia quibusdam ista non prosunt, numquid ideo negligenda medicina, quia non multorum est sanabilis pestilencia? Ideo, non omnis qui parcit amicus est, nec omnis qui wulnerat inimicus. Meliora enim sunt wulnera amici, quam oscula inimici. Melius quidem est cum severitate diligere quam cum lenitate decipere. Utilius enim esurienti panis tollitur, si de cibo securus iusticiam negligat, quam esuriente panis frangitur, ut iniusticie seductus adquiescat. Putas neminem debere cogi ad iusticiam, cum legas patrem familias dixisse servis: Quoscunque inveneritis cogite intrare?"
185,6,5,82,"top","Ex istis cum facto patet quam spissim lex Cristi et sic Cristus spernitur, et Anticristi tradicio exaltatur. Sed psal. 20. scribitur: Disrumpamus vincula eorum. Ad tantum enim diabolus seduxit Cristi ecclesiam quod fideles timent sibi exequi legem Cristi propter fallacias anticristi: fallacias, dico, quia impossibile est arguere quod clero Cristi dominacio civilis sit debita, quin argumentum deficiat in materia vel in forma; quia nunc falsum assumitur, quod mundi principes ordinarunt clerum Cristi taliter dominari, et nunc ex ordinacione elemosine perpetue informaliter concluditur quod licet clericis secularissime consumere elemosinas eis datas. Primum quidem est falsum, cum mundi principes non ordinarunt, sed perturbarunt; non concesserunt sed presumpserunt contra legem dei hec fieri; et ex titulo elemosine (quam oportet intelligi) manifeste infertur cum veris, quod seculares domini impedire debent ne discoli suis elemosinis taliter abutantur. Licet autem eis de suis elemosinis iustificandis intromittere, quia aliter non remanerent elemosine. Sed ad elacionem persone, que foret spiritualior et magis extranea, habent interesse, ut patet ex lege papali et facto; ergo multo magis ad faciendum propriam elemosinam conformiter legi dei. Non enim est anticristus cum lege sua excelencior Jesu Cristo, sed cum ipse voluit bona secularium remanere sibi elemosinas in libera potestate eorum, eciam ad subtrahendum, ut innuitur Math. 21, manifestum "
186,6,5,83,"bottom","est quod anticristus non tolleret a secularibus illam carnalis elemosine libertatem."
187,6,6,83,"no","Nec dubium quin sancte mulieres et viri, de quorum elemosinis sustentabatur Jesus Cristus carnaliter, magis exhinc meruerant quam si per impossibile Cristum ac suos apostolos cum eorum seculari dominio occupassent: sic, inquam, dantes clero usum temporalium, deo dante  dominium ewangelicum, ac exollerantes eos de imperfeccione terreni dominii secundum legem Cristi, benefaciunt elemosinando clerum de sorte domini. Quod si iniuriantur illis, onerando eos dominio temporalium, subvertendo blasfeme legem dei, non dubium quin, ex iniuria facta deo et toti ecclesie, necesse est ut clerus sic dampnificatus retribuat secularibus sic dampnificantibus malicie recompensam. Invincibilis quidem lex dei exigit quod irracionabiliter offendens in alium virtute divina ex eo dampnificabitur proporcionaliter ut nocuit suo leso. Deus enim est in qualibet creatura, retribuens cuilibet quod est iustum."
188,6,7,83,"top","Unde hec est racio quare Jordanis conversus est retrorsum, cum episcopi, qui solebant chatechisare et benedicere subiectos, iam infidelitar subvertuntur ad seculum et voce ac opere maledicunt; qui olim solebant obsecrare iam execrant, et qui olim solebant gignere filios dei per ewangelium iam parturiunt filios diaboli per dogma contrarium. Ideo necesse est anticristum turbare populum. Ista, inquam, infidelitas, licet fides sibi contraria remaneat ceteris incognita, est causa tocius perturbacionis in seculo. Et, quomodocunque tortores isti sophisticent, dampnificatur populus insensibiliter in spiritualibus, et sensibiliter in temporalibus inequaliter distributis. Necesse quidem est ut episcopis occupantibus bona temporalia, que deus dat toti ecclesie in mensura, residuum ecclesie angariaretur penuria. Nec cessabit diabolus ad hoc inconveniens, sed faciet quod tumultuabitur plebs contra nobiles, iuvenes contra senes, et breviter unusquisque contra reliquum, cum duces sint contrarii deo, toti ecclesie ac eciam sibi ipsis. Et sic, nisi deus in brachio seculari adiuverit, sequetur dissipacio populi cristiani, quod demon prin- "
189,6,7,84,"bottom","cipaliter intendit. Ideo claret ex fide quod seculare brachium, cum accusatur a deo in isto crimine, debet sub pena dampnacionis, corrigendo errata, satisfacere."
190,6,8,84,"top","Nec decipiat ceca pietas qua diabolus suggerit quod ista mundana gloria Cristo tribuitur; quia, quando cum hominibus conversatus est, talem gloriam in se et suis discipulis non expeciit, sed auffugit. Non enim potuit armoniam proporcionis mundanorum dissolvere, quam trinitas potuit in sua domo quoad distribucionem temporalium remanere; sed ita moderate vixit de elemosinis secularium, quod conversacio sua, lex sua et educacio suorum discipulorum debuit esse cunctis fidelibus, et specialiter clericis, de sorte sua speculum et exemplum. Ideo dico cum apostolo seculari brachio corporis Cristi, illud Eph. 5. Nemo vos seducat inanibus verbis.  Multiplicati sunt autem quidam fratres discipuli anticristi qui palliant sumptuosas basilicas ac alta edificia atque splendencia, tam in fratribus quam monachis; palliant eorum larga et lauta cibaria. Et primum, per locum a maiori, cum Salomon construxit templum, ac alia edificia cum suis apparatibus sumptuosis. Ergo, inquiunt, per locum a maiori in lege maioris gracie, dum ecclesia est propinquior glorie beatitudinis, maiori gloria debet splendescere. Sed isti insensati gallathe volunt monstruose onerare Cristi ecclesiam cum cerimoniis legis antique, dimissis Cristi consiliis; et sic, tamquam alter Sergius, seductor Machometi, volunt eligere carni placencia de lege utraque et displicencia transaltare. Sed infidelis, sic duplex animo secundum interiorem hominem cecatus, inconstans est in omnibus viis suis. Ignorat enim infidelitate cecatus vim totam arguendi per locum a maiori; cum sequitur per locum a maiori, ut Cristus docuit, quod dimissa ista solempnitate sensibili, pascente ad famem sensus extrinseci, intendat fidelis secundum interiorem hominem ornari et pasci virtutibus; cum constat ex fide quod quelibet virtus moralis sit infinitum melior quam omnes divicie vel omnia inanimati corporis ornamenta. Ideo, cum via virtutum sit ad regnum pro- "
191,6,8,85,"bottom","pinquior, ac vita exproprietaria cum exclusione artificiorum sit innocencie statui similior, nec non et Cristus dei virtus sit in vita, verbo et opere huiusmodi sensui inclinacior: abiciamus ritus carnales legis veteris, et induamur virtutes illis operibus solempnibus factas."
192,6,9,85,"no","Et ista est responsio Jeronimi, ut patet 12cf. 2acap. Gloria episcopali, ad istam arguciam anticristi. Oportet enim iuxta istam stulticiam onerare episcopos nostros cum 66 reginis et 100 concubinis et adolescentularum innumerabili comitiva: et sic blasfeme stultificare sapienciam incarnatam. Teneamus igitur fidem, et non scandalisemus nostros prelatos ex hoc quod non secuntur in isto ritus culpabiles Salomonis."
193,6,10,85,"no","Quantum ad secundum, patet quod est excusacio anticristi in peccatis; non enim fit aliquid tam male ab aliquo homine quin cedat ad commodum, quia, ad rom. 8 dicit Cristus in suo apostolo, Timentibus deum omnia cooperantur in bonum. Ideo, si licet monachis habere tam ampla fercula, quia tot bona contingit ex illis fieri, nichil omnino foret illicitum, cum occasione cuiuscunque peccati luciferi eveniunt ecclesie maiora bona quam talis corporalis elemosina, si contingat. Oportet igitur attendere ad modum facti, ad auctorisacionem domini, et ad occasionem mali datam, quod inde evenit; et tunc invenietur quod excessus modi a gula exigitur, auctorisacio facti a spiritu gule conficitur. Et fructus proveniens est pauperum spoliacio, fundatorum quoad elemosinas suas fraudacio, vescencium ingurgitacio et residuum furancium multiformis dissipacio. Et certum est quod talia cum ruptura religionis sunt fructus peccati."
194,6,11,85,"top","Unde tales excusatores excedunt Scarioth in peccato. De ipso enim legitur, Mt. 14. quomodo Scarioth et alii indignabantur Magdalene, frementes in ipsam propter hoc quod effudit super Cristum moriturum in proximo alabastrum unguenti nardi spicati preciosi; poterat, inquiunt, "
195,6,11,86,"bottom","unguentum istud venumdari plus quam trecentis denariis et dari pauperibus. Isti autem non indignabantur pro quanto excessus sui cibarii superfluus posset vendi et dari pauperibus cibus grossior, utilius et levius preparatus. Sed querentes ex cibo superfluo mundanam gloriam post voluptuosam nauseam, non tam expresse paliant pro egenis; utrique tamen in isto conveniunt quod preciosum oleum caritatis, quod prope mortem debet effundi super caput ecclesie (hoc est sacerdotes) subtrahitur, et refrigescente caritate multorum in os et carnes melancolicas commutatur."
196,6,12,86,"no","Et pseudofratres apostatantes cum Scarioth palliant partem anticristi, precipue ut hic: dicunt heresim fidelibus qui dicunt totum clerum debere vivere exproprietarie sicut Cristus instituit, et ut fratres fingunt quod in hoc clericos possessionatos exsuperant, et tamen ex duplicitate vulpina dicunt quod quicunque predia cleri abstulerit, maledicitur eo facto. Hic autem sic miscent membra Cristi et principis huius mundi, quod dicunt eandem personam simul et semel esse membrum Cristi atque diaboli, ut secundum hanc duplicem sortem posset participare duplici participio horum patrum. Apostolus autem abhorret quod quis fiat membrum Cristi et meretricis, et multo magis Cristi et diaboli. Que rogo communicacio Cristi ad Belial, ut participet sic in membris, ut desponsent eandem feminam, et ut Cristus sit ipsemet diabolus? Cristus enim est quodamodo quodlibet membrum suum, et sic de diabolo et membris eius, ut patet de Scarioth: et sic infertur quod Cristus sit ipse diabolus. Sed quid magis abhorreret pietas cristiana?"
197,6,13,86,"top","Et quantum ad argucias quibus cece concluditur ista vesania, patet fidelibus quomodo impossibile est de membro diaboli fieri membrum Cristi, sicut non potest de predestinato prescitus fieri, nec econtra; sed licet predestinatus non potest esse prescitus et econtra, sicut prescitus potest esse in gracia secundum presentem "
198,6,13,87,"bottom","iusticiam, et stat predestinatum esse in mortale secundum presentem iusticiam, inpossibile est tamen primum talem esse membrum Cristi, sicut impossibile est secundum talem esse membrum diaboli, quia impossibile est primum talem mereri merito finalis perseverancie; sicut impossibile est secundum talem peccare peccato finalis impenitencie. Tales igitur ignari apostate infrigidant caritatem corporis Cristi secundum propheciam suam Matth. 24: Refrigescet caritas multorum. Testatur enim naturalis experiencia, quod positis duobus vasis in aura gelida, uno pleno aqua frigida et alio pleno aqua quantumcunque calida, illa aqua cicius congelatur. Cuius causa est, quia exalaciones gelide intrant spissim per poros fumositatum evaporancium, et spissim congelant ad intra: quod deest aque que non sic bulitur. Sic mistice prescitus religiosus vane ardet caritate ad tempus in populo, sed cupiditate temporalium gelidorum per yppocrisim facit conceptus et affectus gelidos subintrare in populo: et ita cicius caritas talis populi congelatur, quam amor populi pure gentilis quem deus preservat pure lumine naturali. Et ista videtur sentencia Cristi, Matth. 13. ubi ait: Cum inmundus spiritus exierit ab homine etc. Sicud, inquam, sacerdotes, scribe et pharisei erant tempore viacionis Cristi pessimi, sic videtur hodie quod generacio cleri, sparsa terrenis affectibus, expirata puritate religionis Cristi, sit pessima simpliciter; quia septem apostaticis simulacionibus dant introitum anticristo, qui sic congelat et inmobilitat multum populum; quod in eis gravatur affectus ut non currat sermo dei in eis et distillent opera caritatis."
199,6,14,87,"top","Concedat igitur deus, quod totus populus sit unius religionis, exclusis istis exalacionibus gelidis, ut vir unus; sic quod de illis verificetur istud psalmo 132. Ecce quam bonum et quam jucundum habitare fratres in unum. Sicut unguentum in capite, quod descendit in barbam, barbam Aaron. Aaron, inquam, figurat summum episcopum, qui supra mensuram habet unguentum gracie "
200,6,14,88,"bottom","et caritatis; De cuius plenitudine nos omnes accepimus, ut dicitur Joh. 1o. Ab isto, inquam, capite huius abbatis descendit gracia in clerum Cristi, ut apostolos et eorum discipulos, cum sit barba Aaron superior. Et iterum descendit hoc oleum ad barbam inferiorem, quia ad dominos seculares. Sed 3o descendit ad 3am partem ecclesie, scilicet populares, eciam ad abiectissimum genus wulgarium, cum subditur, quod descendit in oram vestimenti eius. Isti autem qui debent esse de barba superiori, impediunt predictum oleum distillare, dum propter longitudinem pilorum, inpedientes cibacionem ecclesie, depauperando calorem interioris hominis, non sufficiunt dissolvere oleum congelatum. Ideo non restat nisi educere blasfemum extra castra et omnino facere ut ippocrita lapidetur a toto populo; non materiali lapide, sed sentencia verbi dei et subtraccione bonorum fortune, in quibus tantum blasfemiat; quia, iuxta Cristi testimonium Mt. 5. Si sal evanuerit, ad nichilum valet ultra, nisi ut mittatur foras et conculcetur ab hominibus. Sal indubie debent esse apostoli et cuncti presbiteri, quia calorem caritatis conceptum pro tempore sue spiritualis generacionis debent constanter in forma primeva servare, ut lapides virtutem; eciam cibos anime condiendi superflua ac putrida prescindendi, et per consequens vermes et impressiones extraneas excludendi. Quod si dissoluti fuerint a forma lapidis et virtute sic condiendi et aruerint, quid valent nisi ut obiective paciantur tamquam blasfemi; quos populus lapidat extra castra?"
201,6,15,88,"top","Et nota quoscunque huius secte; et vel ignorant (cecati a deo eorum) in cuius nomine blasfemant, vel stulte blaterant ad sui dispendium. Si enim excusacio fratrum in casu isto sit invalida; manifeste sequitur quod nulli cristiani debent opitulari fratribus ad construendum talia edificia vel ducendum talem vitam tam difformem a Cristo. Sic quod quilibet temptatus a fratre ad perpetrandum hoc facinus, potest pertinenter dicere temptatori illud Math. 16., ubi scriptum est de Cristo: vade post me sathana; non sapis ea que dei sunt. Est enim talis apostata plus Cristo adversarius in vita "
202,6,15,89,"bottom","et legibus, quam tunc ex pietate ceca fuerat Petrus. Sunt eciam, sicut omnes peccatores, contrarii sibi ipsis; quia extorquent ippocrite temporalia a secularibus, de ipsis edoctis quod consonancius foret fratres retribuere eis temporalia, quam e contra. Ipsi enim plus egent in seculo, quam fratres in claustro. Fratres debent amplius habundare caritate; et undequaque est consonancius quod fratres egeant et quod in secularibus quorum officium est circa hec bona fortune in ipsis exuberent. Ideo contra caritatem foret perfeccionem fratrum extinguere et se ipsos de sibi debito spoliare."
203,6,16,89,"no","Si vero ultima necessitas simuletur, erit duplex remedium. Primo, vendendo bona residencia que ad hoc, secundum Ambrosium, ut recitatur 12 q. 2a cao Aurum habet ecclesia, remanent in thesauro. Secundum remedium est quod dissolvatur et subtilietur religio exproprietaria; et sic vivant de laboricio, instar apostoli vel aliunde, ut persone ordinis nostri; tunc enim perficerentur, ut patet ex dictis; et forent minus onerosi ecclesie. Unde videntur peccare graviter qui forent eos in discolia huiusmodi et retardant ab ordine quem Cristus instituit et profectu ecclesie; sic quod inprovida distribucio bonorum fortune ex ceco titulo elemosine facit nimis magnam perturbacionem ecclesie: ut patet tam in possessionatis quam in mendicantibus. Ideo ista materia debet lacius explanari. "
204,6,17,89,"top","Sed inventa est quedam ars nova diaboli quod, displicente tractatu cuiuscunque materie fidei, et deficientibus argumentis, procuretur excommunicacio ferenda in omnes illam materiam pertractantes. Et ut factum sit coloracius, adducuntur 6 vel 7tem veritatis emuli in conclavi, et ipsi hereticant veritatem que eis displicet; et in testimonium sigilla sua aponunt: ut VII doctores dicuntur Oxonie non introisse pretorium ut non contaminarentur, sed ut dampnarent corpus Cristi non esse substancialiter in sacramento pascali. Unde certum est quod corpus Cristi accidentaliter est in illo, "
205,6,17,90,"bottom","et ipsum non esse substancialiter ibidem, nisi forte, ut quidam doctores locuntur equivocando in adverbio vocando substancialiter ""modo substancie"". Sed, ut distingwitur contra accidentaliter, certum est quod corpus Cristi non est substancialiter in illo, quia non secundum se, ut dixit Jeron. Ideo longe melius esset hiis satrapi: adiscere quid est hoc sacramentum, antequam tracterent quomodo corpus Christi est in illo. Circa primum enim pululant hereses; et, secundum, quoad fidem explicatum, est inpertinens"
206,6,17,91,"bottom","ecclesie parvipendunt. Talibus ergo conventiculis, qui conspirant tam multipliciter contra legem domini non debet quis fuco elemosine aliquid erogare; licet tamen relevare personas egencium in casu quo signa fidelitatis in ipsis appareant; quia, secundum fidem: Si eciam esurierit inimicus tuus, concurrentibus racionis paribus, ciba illum. Scola autem Cristi est consentanea; sed scola sathane est semper contraria sibi ipsi, quia finis prime est unitas et fructus secunde discordia. Nostra autem religio appetit quoscunque esse de nostro ordine et, exclusa quacunque novitate extranea, tenere libere vitam Cristi. Religiones autem invente sunt sibi ipsis contrarie; et una fovet partem alterius, que est sibi opposita. Ideo oportet quod vir sic duplex animo sit inconstans in omnibus viis suis; licet enim fratres unius ordinis odiunt fratres et religionem alterius, eciam possessionati detestantur mendicacionem fratrum, et ipsi e contra eorum dotacionem ac diviciarum accumulacionem perpetuam; tamen tangente homine communitar eorum versucias, facti sunt amici herodes et pilatus, contra veritatis dominium, eciam contra proprios ordines conspirantes; ut fratres confitentur tacite quod ad continuandum perfeccionem paupertatis Cristi, ad decorem ecclesie sunt ipsi a domino introducti. Et tamen contra tangentes errorem eorum blaterant quod est ad magnam perfeccionem cleri talis dotacio, cum sit tam necessaria sicut fuit potestas faciendi miracula in ecclesia primitiva. Et isti parti consenciunt in facto tam fratres simplices exempti habundantes in proprio, quam integra communitas eorum, que habet inproprie nequius quam una persona simplex; et sunt tacite contradictorii sibi ipsis. Et per consequens non est conveniens eorum testimonium adiuvandum sese reciproce, cum sint tantum contrarii sibi ipsis."
207,6,18,91,"top","Et in illo patet prima subversio ecclesie, in quibus prima pateret conversacio: quod videtur figurari per interpretacionem quam attribuit Jeron. phariseis. ""Phariseus"", inquit, ""interpretatur divisus, vel dividens, seu "
208,6,18,92,"bottom","violentus aut dissipans"". Primo, inquam, fuerunt religiosi nostri pharisei, i. e. divisi a populo secundum excellenciam differencie sanctitatis vite. Sed posterius perverso ordine in declinacione ad seculum facti sunt dividentes populum Cristi ad deum huius seculi; quia Prov. 6 prophetatur de istis apostatis quod omni tempore iurgia seminant. Iterum primo violentando corpus suum pena voluntaria, rapuerunt regnum celorum cum baptista, secundum fidem ewangelii Matth. 11. A tempore Johanis regnum celorum vim p"
209,6,19,92,"top","Episcopi autem debent esse superintendentes populo; ut, servata religione cristiana, teneant se in limitibus 3cis legis religionis, scilicet castitatis, paupertatis et obediencie, que secundum dicta primo capitulo debent consequi quemlibet cristianum; nec circa aliud debet versari episcopate officium. Sicut igitur cepit facere et docere, ita debent episcopi in se servare hec tria precipue et facere ut in subditis observentur. Castitas autem spiritualis est maxime ponderanda, cum contrariatur "
210,6,19,93,"bottom","spiritualis fornicacio, que fit quandocunque super amorem Christi inducitur amor temporalium vel hostis 3cis plus amati. Et illam castitatem tenetur omnis catholicus observare. Quantum ad paupertatem, patet eciam quod omnis homo debet esse mendicus dei, petendo panem cottidianum cottidie: et sic debet recogitare se esse servum ballivum, dispensatorem domus dei, et accommodarium eius, eciam imperator et quantumcunque magnus dominus temporalis. Istam autem fidem de paupertate cum suis appendiciis debet cristianus tenere et docere, sed presul potissime. Quo ad obedienciam, patet quod omnis cristianus tenetur obedire domino nostro Jesu Cristo, cum sit caput tocius ecclesie. Obediencia vero sibi debita stat in implecione illius quod ipse mandat et consulit. Illa autem est summa obediencia, sine qua quecunque humana foret superflua, cum iuxta dicta primo capitulo sit precise de tanto laudabilis de quanto promovet ad obedienciam Jesu nostri. Cum igitur totum episcopate officium stat in observancia et doctrina huius religionis triplicis, nec docetur eficaciter nisi primitus observetur; patet quam necessarium est episcopam disponi ad observanciam huius legis. Ad quod requiritur quod instar Cristi et apostolorum sit quocunque sibi subdito superior. Nam aliter foret ineptus ad docendum suos subditos hanc doctrinam."
211,6,20,93,"top","Unde videtur quod domini seculares sic dotantes suos presbyteros stulte dampnificant se et ipsos. Indisponunt enim ipsos ad observandum istam religionem triplicem et populum efficaciter docendum; et sic dampnificant multipliciter semetipsos. Primo in hoc quod exhereditant se a seculari dominio quod presul suus iniuste occupat. Secundo in hoc quod ex cecitate perturbant rem publicam. Deus enim aptavit medie parti ecclesie certam mensuram et numerum; et eis appropriavit certam mensuram seculares dominii. Ideo, cum disrumpunt hunc ordinem, necesse est quod seculares circumpalpitent, perturbando ecclesiam. Et tercio in hoc potissime, quod tantum blasfeme cecatur populus, quod credit inpugnando ordinacionem divinam "
212,6,20,94,"bottom","sibi meritorie obedire. Sed ballivus cum bonis domini et contra preceptum suum onerando et ligando, indisponens servum alium ad perficiendum domini officium, per quod reciproce iuvaretur, displicet domino et se ipsum dampnificat ac conservos. Et hec creditur racio quare clerus, sic repugnando secularibus (iusto dei iudicio), ipsos spiritualiter nocendo inpedit et e contra. Et ista est generalis perturbacio in illis que debent esse duo brachia matris ecclesie iuvancia se et matrem; ad tantum enim cecavit diabolus obturacione temporalium anticristi discipulos, quod defendunt blasfeme nec licere seculari brachio errorem suum in isto corrigere, nec dextrum brachium, quamtumcunque infirmum fuerit, adiuvare. Sed tunc indubie utrumque brachium, et per consequens totum corpus illius ecclesie malignancium est irremissibiliter condempnatum."
213,7,1,95,"no","Sequitur 4tus tortor, scilicet Archidiaconus, cuius nomen contigit esse patri suo episcopo Scarioth correspondens. Cum ergo ille, ex fide scripture, Job. 12. sit mere diabolus,  patet quod inter omnes ministros talis episcopi talis eius minister sit archidiaconus. In cuius signum, dimisso ministrandi officio, circa bona minima ipse et episcopus contendunt communiter."
214,7,2,95,"no","Debet enim archidiaconus, instar Stephani, Laurencii, et diaconorum similium, ministrare in missa suo episcopo, predicare in populo legem Cristi, et omnino supplere vicem prelati sui, ut simplex religio cristiana in subditis conservetur. Et idem est iudicium de omnibus subordinatis membris cleri Cristi. Sed in officio dicuntur perversi et consequenter membra hominis peccati; utputa, dimissis istis officiis, contendunt pro mamona ubi debent inserere verbum dei; in comparando sibi ipsis ornamenta secularia, ubi debent solicitari circa cultum religiosum sui episcopi."
215,7,3,95,"no","Et multe sunt leges humane racionabiles, licet abrogentur hodie vel glosentur, que docent quod archidiaconus non debet esse onerosus ecclesie in personis, in pedagiis, nec in equis; ut VIIem equos non debet excedere, nec sine regis licencia subditos spoliare, ut patet 3o decretalium de censibus cao Cum apostolus Et cap.o Innovamus. Sed cautela diaboli ex negligencia principum contigit oppositum. Ideo non mirum, si hoc vergit ad dissencionem atque destruccionem regnorum: fidelis enim expectat consumacionem istorum, cum iniurie particulares"
216,7,4,96,"no","guttatim fuerint congregate. Sicud enim aque rivales congregantur in fossa ad tantum quod demum fossa disrumpitur; sic est de particularibus peccatis regnorum ab episcopis incorrectis."
217,7,5,96,"no","Peccatum autem non corrigitur, sed gravatur, dum tortor, prelatus aliis, spoliat sceleratissime sibi subiectos et animat eos ex parvipensione minuti amerciamenti ad frequencius deliquendum. Sic enim dicit diabolus in suis proverbiis quod levis spoliacio pingues facit raptores. Dimissa ergo est lex antiqua de suspensione, de deposicione et de temporalium comunicacione cum sacerdote fornicario vel aliter criminoso; et tunc emendabantur crimina sacerdotum et populi. Sed modo, dum per anticristos inducitur quod dei iniuria symoniace et proditorie sit venalis, peccatum non corrigitur, sed late extenditur et gravatur."
218,7,6,96,"top","Extenditur, inquam, usque ad regem et totum populum, ad minimum ex consensu. Si, inquam, abhominabilis proditor regis terreni contra regaliam regis et eius liberos conspiranciis foveretur et defenderetur in regno, nonne vere diceretur quod fovens atque consenciens sit regis proditor, non solum extra regis proteccionem ponendus, sed trahendus atrociter et finaliter occidendus? Multo magis anticristi, servi diaboli et regis Cristi comixti, gignentes et defendentes Cristi adversarios contra ipsum. Cum enim regalia deo propria sit incorrigibiliter vindicare iniurias, patet quod nitens tollere vel obfuscare istam vindictam procurat pro diabolo proditorie contra Cristum. Seculares itaque, qui tales permittunt vel quomodocunque consenciunt sunt in dampnacione consimili, et causa prodicionis regni; quia necesse est ut regnum, sic comixtim divisum anticristi tyronibus et Cristi discipulis, desoletur. Debent enim prelati in suis visitacionibus prudenter predicare Cristum, non segniter scrutari questum; mederi morbos "
219,7,6,97,"bottom","anime, non primo notare defectus ornamentorum codicum, domatis vel fenestre. Hoc enim subiacet laicorum officio. Nec debet prelatus notare quomodo (per se vel per tortores subditos) predetur de subiectis plurem peccuniam; sed quomodo et quante contra diabolum partem fortificet cristianam."
220,7,7,97,"no","Sunt autem duo funes rostrati quos diabolus conplicat sub vicario anticristo. Primus enim funis demoniaci terroris, scilicet excomunicacio. Et 2us est funis ficti amoris, scilicet absolucio; cum istis duobus funibus conplicatis traxit anticristus cum membris suis pusillos et magnos, cautela diaboli tenebratos, ad magistrum suum Leviathan."
221,7,8,97,"top","De excomunicacione vero dictum est alibi, quomodo sumitur nunc active, nunc passive communius; et hoc tripliciter; vel a deo, vel ab homine, vel utrinque. Omnis itaque prescitus est perpetuo excommunicatus a deo, quomodocunque benedictus fuerit ab homine. Quilibet eciam criminosus excomunicatur a deo secundum presentem iusticiam. Et quandoque contigit hominem excomunicare deo conformiter; utputa, quando ex caritate excomunicat quem deus excomunicat; et quandoque deo difformiter, sive maledixerit cui deus benedixerit, sive maledixerit maledicto a deo perverso animo. Oportet enim quod excomunicator concordat cum deo in causa et modo. In causa, ut excomunicat propter eandem causam propter quam deus prius excomunicat. In modo vero concordat cum deo, cum Deus caritas est, quando excommunicat eciam excommunicatum a deo iuxta regulam caritatis. Si ergo a regula ista deviat, tunc se ipsum excomunicat; ut excomunicans propter vindictam habendam, vel propter peccuniam, vel possessionem proximi rapiendam. In hoc enim deficit a modo, quo prima caritas excomunicat. Excommunicacio autem passiva  sophisticatur multipliciter: ut dicit quandoque exclusionem a communione fidelium, ne quis participet eorum meritis: quod deo est proprium et datum homini fideliter promulgare. Quandoque autem dicit penam spiritualem vel subtraccionem spiritualis suffragii; "
222,7,8,98,"bottom","quomodo Paulus excommunicavit corinthum fornicarium, tradendo ipsum sathane; et quomodo multi excluduntut a societate sanctorum et percepcione sacramentorum, quibus spiritualiter iuvarentur. Et in isto consistit magna sophisticacio: ut tyrrannus, proscribendo suum legium, quandoque excludit ab eo societatem in qua tam active quam passive amplius mereretur; et talis excomunicacie est maxime in regibus et mundi potentibus; ut patet de exulacione sanctorum."
223,7,9,98,"no","Sed alia excomunicacio fingitur qua prelatus, scribendo et vociferando, cum candelis accensis et campanis sinistre pulsatis et aliis solempnibus adinventis. Et inter omnes adinvenciones diaboli citissime blasfematur in hoc fune, cum sicud instrumentum rastratum ledit et lacerat abutentem, sic et rastratur et leditur ipse qui abutitur isto funiculo. Et ista cautela est potissima inter discipulos anticristi contra cristicolas; sicut Judicum 4o legitur chananeos pugnasse contra israelitas falcatis curribus. Excecarunt autem populum, hortantes eos credere ut ewangelium quod, eo ipso quo post incantaciones suas sic excomunicaverint quemquam, maledicitur totum adiacens ad multa miliaria undiquaque. Et in hoc magnificantur supra Cristum; ipse enim maledixit ficui in figuram, licet non demeruit, ut patet Matth. 21; quia est plenus dominus cuilibet creature; ideo iustum est quod quelibet creatura ad nutum sibi subserviat. Anticristus autem pretendit se maledicere elementis propter causam Cristi, quia cristicola non wult parere, in causa diaboli, anticristo. Talis, inquam, maledicitur cum tota creatura adiacente per 7em miliaria circumquaque."
224,7,10,98,"top","Et ad hoc finguntur evidencie ex lege veteri, ubi legitur tam benediccio quam malediccio patriarchis concessa et amplius concessa apostolis: quare ergo non presentibus prelatis, qui in potestate parificantur eciam sancto Petro, cum deus semper meliorando procedit? Sed dicitur huic stulte demencie anticristi, quod ipse non habet potestatem nisi a Cristo; nec Cristus dat cuiquam potestatem, nisi ad sequendum ipsum et "
225,7,10,99,"bottom","faciendum sibi et legi sue conformiter. Ideo debet in primis Cristum recognoscere et secundum voluntatem suam facere; a quo si deviat, sciat quod potestatem blasfeme vendicat. Ideo faciat patribus antiquis plene similiter; et tunc potest de tanto potestatem consimilem vendicare. Sed simeales argucie anticristi excecant plurimos, credentes quod Cristus deficeret sue ecclesie, nisi daret istis prelatis tantam huiusmodi potestatem. Ideo, cum deest tam racio quam operacio quibus potestas ista doceretur, mandant subiectis ut fidem hoc credere."
226,7,11,99,"no","Et sic illuduntur ydiote perfidia potestatis, sicud illuditur de sacramento altaris. Ibidem enim fingunt; sine racione vel auctoritate infinita miracula, ad que non necessitat racio vel auctoritas vel experiencia; quia ponunt perverse quod illud sacramentum sit accidens sine subiecto. Et sicud blasfemant deum tantum maledicere sine causa, sic blasfemant quod deus omnino destruit materialem substanciam panis et vini, remanente sine causa nuda essencia accidentis. Et sicud fingunt quod panis non potest remanere et fieri corpus Christi, sic fingunt quod quis non potest fieri prelatus sub tali nomine, nisi habuerit tam fictam diabolicam potestatem."
227,7,12,99,"top","Utrobique ergo rimandi sunt limites ad quos stat finaliter excomunicacio huiusmodi; scilicet, quid mali ad maximum excomunicato ingeritur. Et cum non quietantur in expulsione corporali a basilica vel conversancium comitiva (quia hoc posset secularis facere), fingunt quod deus eo ipso odit quem excomunicant in subtrahendo graciam, comunicat rebus vicinis potestatem "
228,7,12,100,"bottom","vindicandi; et ista est maniaca blasfemia. Habet autem sacerdos 3cem potenciam excomunicandi. Primo occidendo vel tradendo sathane personam quam deus precipit taliter cruciari; ut patet de Petre et Paulo, Act. 5 et prima Cor. 5. Talis autem potestas deficit prelatis nostris hodie, sicut deficit potestas suscitandi mortuos, et sanandi demoniacos. Secundum genus excomunicacionis est, dum patet notorie infectiva malicia peccatoris notorii, interdicitur (pre cavendo periculo), quod comunicet cum grege domini. Et licet sacerdotes debeant ex maiori prudencia exercere illud officium, tamen videtur michi quod, ipsis perversis, hec magis pertinet ad seculares prudentes; cum illud sacramentum non requirit in excomunicante tantam virtutem vel vim numinis. Immo, videtur hortandum per modum consilii quod secularis vel fidelis non comunicet cum presbitero vel prelato cesareo, qui vivit symoniace vel seculariter; cum, sive excomunicando, sive sacramenta ministrando, vel orando, vel quidquam aliud faciendo, inficit se et suos. Ideo, nisi deus ordinasset fidelibus suis sacerdotem
in eternum dominum Jesum Cristum, olym per istam venenosam duodenam destructa fuisset ecclesia. Tales enim prelati, sive sint pape, cardinales vel episcopi, vel eorum ministri, plus officiunt quam proficiunt; cum directe officiunt, sed non proficiunt, nisi forsitan indirecte. Quidam enim ex gracia dei, cum vident quod isti qui fingunt se Cristi vicarios tantam exorbitant, et quanta pena pre ippocritis qui nec dicunt nec faciunt, sed obligantur ad utrumque, sit divine, iudicio preparata, nituntur istos meritorie conculcare et per viam contrariam transmeare."
229,7,13,100,"top","3m genus excomunicandi ex speciali revelacione ostenditur, quando deus revelat fideli vel intoxicacionem vel reprobacionem quam prescitus infert ecclesie, et ex ille prenosticat talem esse a fidelibus ut excomunicatum fugiendum. Et istud in generali docetur Matth. 18, quod quilibet fidelis fugiat peccantem in eum post ternam correpcionem sicut ethnicum et publicanum. Nec videtur michi quod aliquis prefigeret terminum crimini excomunicacionis huiusmodi, nisi sibi fuerit specialiter revelatum; quia notum est quod licet comu- nicare cum sceleratissimo, gracia convertendi; cavendo "
230,7,13,101,"bottom","semper de consensu sextuplici et intendendo promovere ad obedienciam legis Cristi. Sic enim fideles servi stant cum sceleratis dominis, sperando quod eorum ministerio convertentur; quia aliter videtur quod scientes dominorum suorum nequiciam forent dampnabiles ex consensu. Quis, inquam, scit si deus convertat quantumcunque sceleratum, ut comunicacio cum eo prosit ecclesie? Sic enim Paulus blasfemus conversus est ad magnam utilitatem ecclesie, Act. 9o. Unde videtur quod tempus prefigere ad talem conversionem sit deum temptare; cum Judit. 8., scribitur: Quid est verbum, in quo consensit Ozias, ut tradat civitatem Assiriis, si infra quinque dies non venerit adiutorium nobis? Et qui estis vos, qui temptatis dominum? Non est iste sermo qui misericordiam provocet, sed pocius qui iram excitet et furorem accendat. Posuistis vos tempus miseracionis domini, et in arbitrio vestro diem constituistis ei."
231,7,14,101,"top","Cum igitur prescitus ignorat tempus conversionis scelerati ad dominum, patet quam blasfemum foret legem statuere sive defendere quod quicunque fuerit excomunicatus a satrapa, censeatur excomunicatus quousque a tali fuerit absolutus. Non enim timuerunt fideles post instruccionem spiritus sancti comunicare cum Paulo; cum opera sua, sine absolucione huiusmodi, ostenderant conversionem prius notorie blasfemie et ecclesiam persequentis. Sic enim contingeret secundum hanc legem diabolicam auffugere quantumcunque sanctum per quem deus ordinavit edificare ecclesiam, tanquam scelestum apostotam: sicut dicitur cardinales horruisse Robertum lyncolniensem tamquam diabolum. Et sic contingeret romanam curiam dampnatos diabolos canonisare et adorandos mandare; sed sanctos in celo excomunicare et dampnatos reputare, quia plus credunt perverso satraparum iudicio, quam vivis operibus Jesu Cristi. Nec mirum; quia eorum absolucio et excomunicacio "
232,7,14,102,"bottom","est ita venalis ut asinus; ymmo predones pessimi possunt ab eis extorquere absolucionem et a pena et a culpa, pro timore servili; sicut beneficiorum collaciones, sacramentorum ministraciones, et quantumcunque spiritualia opera pretenderent se facere pro edificacione ecclesie; quia quando basis officii est venalis, omnia ad illam consequencia esse venalia inplicatur. Nec finget homo quod talis absolucio non est vendibilis, licet pro violencia poterit extorqueri; quia ille qui dat absolucionem huiusmodi, cuius blasfemiam posset pro mille marcis evadere, vellet eandem vendere pro tantumdem pecunie, cum fides flagitat quod pro nulla amissione temporalium, nec pro pena corporis inferenda, consentiret perfectus tali dacioni absolucionis; cum deus exhinc blasfematur, absolutus periculose decipitur, et per consequens auctorisans hoc facinus dampnabiliter scandalisatur."
233,7,15,102,"no","Talis ergo venalitas beneficiorum et absolucionem et privilegiorum indicat quod non valent, et per consequens excomunicaciones et alie censure ficte non nocent passis, nisi ut pro spolianda peccunia terreant ydiotas. Ymmo, sicut benedicunt panem sacramentalem et faciunt virtute benediccionis sue ipsum infinitum esse peiorem naturaliter quam panis non consecrates qui prefuit; sic est de benediccionibus, absolucionibus et privilegialibus, quibus illudunt hominibus. Dicunt enim quod panis sacramentalis virtute benediccionis sit sacramentum; et ille, cum sit accidens, est pane qui prefuit infinitum inperfeccior in natura. Nec sunt commendandi ex hoc quod faciunt corpus Cristi esse in illo, quia natura divina prius essencialiter fuit in illo accidente. Et si corpus Cristi sit in tali accidente noviter ad sustentandum ipsum et faciendum miracula, hoc est accione sue benediccionis perverse, sicut deus assistit servo suo roborando ipsum graciosius, dum sibi irronice benedicunt! In omnibus autem istis per patrem mendacii sophisticatur ecclesia."
234,7,16,102,"top","Sed redeundo ad materiam de excomunicacione, ut caucius caveatur anticristi decepcio, pono aliquas conclusiones,  quarum sentencias sepe asserui. Prima: "
235,7,16,103,"bottom","Nemo debet excomunicare aliquem, nisi propter amorem quem habet ad illum; patet ex fide. Nam nemo debet excomunicare aliquem, nisi ex caritate et in caritate, iuxta preceptum Cristi in suo apostolo I. Cor. ultimo. Omnia vestra in caritate fiant. Item, nemo debet excomunicare aliquem nisi sibi subditum et nisi gracia medicine. Sed nemo debet talem medicinam apponere, nisi gracia caritatis: ergo nemo, debet excomunicare alium, nisi gracia caritatis. Unde signum est quod prelatus specialiter diligit subiectum quem sic excomunicat; vel aliter illum non excomunicat, sed se ipsum. Unde quidam solent regraciari suis excomunicantibus, quod dignabantur, tam laboriose, tam assidue et tam specialiter opponere illis medicinam tam validam. Et cum sciunt ex fide apostoli ad Rom. 8. Quod timentibus deum omnia cooperantur in bonum sperant quod medicina apposita illis proficiet. Item, si quis debet excomunicatum suum non diligere, potissime foret verum de illo qui excomunicat inimicum. Sed iuxta fidem omnis cristianus debet diligere generaliter inimicos, et sic omnis excomunicans suum excomunicatum. Nam ingratus foret medicus carnalis, qui non diligeret suum pacientem; multo magis de spirituali medico, qui debet de cura vel diligencia plus premii reportare. Minor autem argumenti patet ex diffinicione Cristi Matth. 5o. Audistis quia dictum est antiquis: "diliges amicum tuum et odio habebis inimicum tuum:" Ego autem dico vobis: diligite inimicos vestros: quod opere conplevit, in Scarioth et aliis inimicis. Unde, quia medicina excommunicacionis per virtutem paciencie successive proficit, stultum foret nimis cito emplastrum excomunicacionis seiungere. Sic enim Cristus et sui ad eorum meritum et profectum ecclesie passi sunt excomunicacionem Iudeorum. Et Urbanus noster cum suis: utinam meritorie excomunicacionem patiatur gilbonensis! Causa enim spiritualis morbi debet sanari ab intrinseco, si sanetur, ad quod excomunicatus accelerare debet, et deficiente morbo debet sufferre longanimiter medicinam, dum conservat pacienciam et alias virtutes consolidat."
236,7,17,103,"top","Secunda conclusio. Nemo debet excomunicare alium, principaliter propter peccuniam vel aliud sibi proprium, "
237,7,17,104,"bottom","aut propter iniuriam propriam vindicandam. Et ista est conclusio beati Gregorii 23 q. 4 cao. Inter querelas. Probatur sic: Omnis excomunicans debet diligere suum excomunicatum caritate perfecta secundum conclusionem proximam. Sed eo ipso quod sic, debet non diligere peccuniam aut aliquid temporale, vel vindictam sue iniurie, plus quam personam quam excomunicat; ergo, conclusio vera. Nichil enim est magis contra legem caritatis quam plus diligere temporalia (que homini inexistunt) quam ipsum hominem; quia, cum deus caritas est, et habet ordinem diligendi contrarium, manifestum est quod diligens secundum ordinem duplicem perversum cum diabolo odit deum; et tales sunt detractores, homicide, vel quomodolibet criminosi. Primi enim plus diligunt famam vel voluptatem propriam quam personam cui detrahunt. Homicide plus diligunt bona que occiso adiacent quam vitam persone occise. Et generaliter omne peccatum consistit in perversione amoris ordinati; quia creatura adversatur divine voluntati. Cum igitur non posset ostendi potencius perversio caritatis diligendi proximum quam sic excomunicando, manifestum est quod excomunicacione tali caritas est extincta."
238,7,18,104,"top","Item, blasfemum est usurpare quod deo est proprium; sed proprium est deo et incomunicabile creature principaliter vindicare suam iniuriam; ergo blasfemum est sic facere. Et cum omnis sic excomunicans ita facit, manifestum est quod omnis sic excomunicans blasfemat. Minor argumenti patet, ex hoc quod cum deus sit summus dominus omnium, omnis creatura debet plus ponderare dei iniuriam, quam iniuriam hominem. Et confirmacio istius est quod generaliter bonum commune est prestancius quam suum privatum. Sed honor dei est bonum communissimum. Sed quilibet honor creature proprius est bonum respectu illius privatum: ergo, honor dei est bonum pocius diligendum. In omni enim creatura servante ordinem quem deus instituit, relucet principaliter honor dei; et cum non habet ex se aliunde honorem, mani- "
239,7,18,105,"bottom","festum est quod honor dei est undique principalior et generalior quam honor debitus creature. Plus ergo debet excomunicans zelare pro honore dei quam proprio; ymmo in nullo honorem suum attendere, nisi de quanto honorem dei sonuerit. Item, de lege et natura eleccionis, magis bonum est preferendum et diligencius observandum; sed magis bonum est quicquid deus preponit precepto vel natura : ergo illud est ab homine preferendum. Sed Deus docet tam natura quam precepto quod bonum communius et divinius amplius diligatur: ergo homo debet illi legi intendere. Unde propter racionem istius sentencie, omnes excomunicantes dicunt ypocritice quod bonum intentum ab eis pro deo principaliter est intentum; cum sciunt quod, sicut veritas sequitur ad sui ipsius destruccionem, sic honor dei sequitur ad sui ipsius extinccionis pretensionem, eo quod presumptor talis quicunque punitur proporcionaliter ad peccatum, et per consequens in iusta punicione rutilat honor dei. Ideo quicquid vendicant vel excomunicacione puniunt, ideo hoc faciunt principaliter, ut honor dei plus luceat. Sed examinemus, rogo, tales yppocritas, cum (secundum eorum principia) plus peccati plus ponderant. Videamus insuper si habita peccunia vel sue proprietati placencius plus quietat quam illud quod honori dei foret honorificencius, quia maioris iniurie extinccius. Et factum clamat oppositum, cum, excomunicato quolibet, quantumcunque attrociter, per accumulacionem peccunie potest faciliter emendari, eciam ipso continuante in priori iniuria. Ideo manifestum est quod affeccio personalis, amore dei postposito, est in causa. Et ista blasfemia laborat comuniter in excomunicacione qualibet hodierna; quia aliter plus peccantem in legem dei generaliter plus puniret, et per consequens excomunicarent sepe se ipsos. Nec lucrum suum saperet sua excomunicacio, posito quod sua vita legi dei amplius contrariet. Non enim est excomunicacio tantum sacramentum, quin possunt ipsam ferre in se ipsis; cum nemo excomunicatur vel leditur, nisi hoc fuerit originaliter a se ipso. Ymmo, sese sacerdos excomunicat "
240,7,18,106,"bottom","pro furto vel alio crimine, cuius ipse singulariter est reus; ut excomunicando quoscunque qui blasfemant in deum vel qui preponderanter excomunicant pro suo lucro proprio temporali. Hoc enim foret aput deum legitimum, et excomunicatores forent talis malediccionis capaces.  Et forte a papa usque ad excomunicatorem infimum omnes primo se ipsis inficiunt; cum, ablata causa que lucrum vel fastum eis saperet, cessat excomunicacio illorum; et illa causa posita, malediccio diabolica committitur. Ideo non dubium quin malediccio ista excedit in malicia malediccionem gentilium; cum Numeri 24 scribitur de Balaam, gentili ariolo: Si dederit michi Balach domum suam plenam argenti et auri, non potero preter sermonem domini dei mei ut vel boni quid vel mali proferam ex corde meo; sed quicquid dixerit michi dominus loquar. Ideo indubie, iuxta ewangelium (Matth. 12). Balaam surget in iudicio et condempnabit generacionem istam, que blasfeme maledicit cui deus benedicit, et e contra; quia non dubium quin extollitur super omne quod dicitur deus, sicut generacio pessime anticristi."
241,7,19,106,"top","3a conclusio. Nemo debet propter excomunicacionem huiusmodi declinare ab observancia legis dei. Scimus enim quod deus est omnipotens, et anticristus sophista dampnabilis. Ideo, propter suam excomunicacionem, est nobis evidens quod deus e contrario benedicit; et sic propter excomunicacionem anticristi exasperantur fideles ad exequendum vigorosius causam dei. Sic enim obmutescere facerent inprudencium hominum ignoranciam, cum sciunt quod preter hoc quod excomunicantes corporaliter letificat et spiritualiter dampnificat, meritum accumulant constanter agenti et humiliter pacienti. Cum act. 5 scribitur: Ibant apostoli gaudentes a conspectu concilii, quoniam digni habiti sunt pro nomine Jesu contumeliam pati. Unde signum est quod fides extingwitur et frigescit caritas multorum, dum propter fulmen sophisticum diaboli, dimissa causa Cristi, consentitur tam faciliter anticristi. Est enim fides ecclesie quod omnes anticristi sive diaboli non dampnificant fidelem, "
242,7,19,107,"bottom","dum constanter in lege domini perseverat. Est iterum fides ecclesie, quod declinans a lege Cristi vel peccato consenciens, propter tradiciones vel puniciones infundabiles in scriptura ut sic excomunicatur a deo, et fit Cristi proditor et sic infidelissimus anticristus. Ex quibus fidelis connectit quod nemo debet propter excomunicaciones huiusmodi dimittere, sed constancius perficere opus Cristi; quia faciendo contrarium diffidit de Cristo, et plus timens malediccionem diaboli quam dei, annectitur anticristo; quia diabolum cum lege sua preponderat, et infideliter credit anticristum posse fideliter adherentem Cristo rapere et nocere. Si, inquam, fideles in primitiva ecclesia rapinam bonorum suorum cum gaudio susceperunt, et si usque ad mortem sustulerunt omnia genera tormentorum pro defensione legis Cristi, quanto magis defenderent hanc legem hodie, non obstante terrore excomunicacionis quintiplici adinvento per regem superbie?"
243,7,20,107,"no","Clericos quidem exterrent tripliciter; ut quosdam simplices inhabilitant, et per consequens privant stipendio pro officio ministrandi; alios autem inhabilitant ad recipiendum ecclesiasticam dignitatem. Et 3o beneficiatos privant, quia recipiunt ab eis subdolam medicinam. Quo ad seculares, terrent eos dupliciter; quosdam, fingendo quod privant eos fidelium comunicacione, sacramentorum percepcione et suffragiorum ecclesie participacione. Et alios seculares terrent per bonorum fortune perdicionem, per proditoriam incarceracionem, et per crucis expugnatorum elevacionem. Et omnia ista fiunt se duccione diaboli, qua infatuat infideles qui non credunt quod omnes maledicciones diaboli vel censure anticristi non potuerunt nocere fideli, dum credit in Jesum; ymmo quod sibi est proprium maledicere nunquam, nisi quis demerendo declinaverit divinorum observancia preceptorum. Ista fides moveret fideles ad credendum non esse danda eis propter excomunicacionem huiusmodi bona pauperum, sed pocius abstrahenda et neganda eis comunicacio ac favor fidelium, propter signa notoria anticristi, et fidem qua credi debet quod constanter pugnando pro Cristo, destruendo anticristum cum suis legibus, cristicola meretur."
244,7,21,108,"top","Et quantum ad commenta sua, quibus seducit populum, quod quidquid ipse precepit subiectus debet ut fidem credere et implere; quod non excomunicat propter pecuniam, sed propter mortalem inobedienciam ex eius negacione sequentem; et quod Cristus pepigit secum quidquid ille sentenciaverit, quod implebit: Primo, fidem ewangelii habent fideles alii, et observant ut illi Cristi consilia. Sciunt secundo, quod nec sibi nec angelo de celo obedire debeant, nisi in quantum debet obedire Cristo in observancia sui consilii vel precepti. Et sciunt 3o, quod si veniunt in vestimentis ovium, fingentes de Cristo mendacium, quod sunt spirituales sui vicarii, dum conversacio sua sit secularis et confabulacio sua questum sapiens, nullus est detestabilior anticristus; et per consequens non debet dari eis pro excomunicacione sua peccunia vel sibi equivalens, sed pocius subtrahi; cum, ut sic, non illis, sed Cristi pauperibus sunt illa debita. Nam de scola Cristi est, titulo elemosine, post opus meritorium edificatorium ecclesie, alimenta et tegumenta parce recipere. Scola vero anticristi extorquet per excomunicaciones et alias censuras terrificas discipulis suis indebitum; et contra illos debet totus cristianismus insurgere, negando eis bona pauperum, et suas excomunicaciones equanimiter tollerando. Sic enim fecit Cristus cum suis discipulis paciendo evidenciores excomunicaciones sophisticas sacerdotum; quia, ut tantum est, censura iniuste illata prodest humiliter paciendi, et sic toti ecclesie, dum non eo minus consequitur illud quod debet, domino mandante. Et omnino debet detegi secularibus istud sophisma diaboli, quo dampnabiliter peccant in excomunicacione huiusmodi ex consensu. Currit enim ut lex in anglia, quod si episcopus signavit quemquam excomunicari per 40 dies continuos, tunc debet incarcerari et punitus multipliciter spoliari. Cum igitur prelati non sunt tantum confirmati quin contingat eos "
245,7,21,109,"bottom","multociens excomunicare insontes, patet quod auctorisantes inplicantur scelere oppressionis iniuste proximi ex consensu. Item, secundum leges ecclesie, debet meritorie sufferre excomunicacionem ut medicinalem pro suo profectu. Si igitur debet exhinc incarcerari post 40 dies, manifeste implicatur quod debet sic incarcerari quia meritorie servit Cristo; et talis indubie est tradicio anticristi. Item, cum Robertus gilbonensis excomunicat papam nostrum cum suis complicibus et econtra, sicud Iudei excomunicant Cristum cum suis filiis, et econtra; nec est notum ex fide de primis excomunicatoribus que pars tenet iusticiam; igitur secularis neutram partem debet defendere, sed permittere utrumque contendentes sese confundere; et per idem nusquam excomunicacionem talem, nisi revelacione habita, confirmare, cum peccat graviter contra Cristum consenciendo iniuste, vel parti false. Satis multe sunt igitur leges civiles viciose, licet non sint legibus anticristi nequioribus onerate."
246,7,22,109,"no","Sed unum videtur michi manifestum, quod licet ad reges ab iniuriis excomunicancium appellare. Nam apostolus appellavit Cesarem (act. 23) existentem de propinquiori superstite tam beato Petro papa ecclesie Cristi, quam eciam summis sacerdotibus synagoge. Cum igitur illa appellacio, ex fide scripture, fuit magis autentica quam aliqua alia secundum legem cesaream vel papalem, quia ex instinctu spiritus sancti facta, videtur quod licet fidelibus secundum hanc formam potissime appellare. Et certum est quod causa potissima huius apellacionis fuit observancia legis Cristi. Causa autem accessoria fuit protelacio vite Pauli; et secundum talem intencionem duplicem consimilem debet fidelis ad regem in excomunicacionis iniuria appellare. Item, in nulla causa licet appellare, nisi ad iudicem superiorem, qui in illa causa debet cognoscere et errata corrigere; sed licet in causa excomunicacionis ad regem appellare: ergo ad regem pertinet ista discutere: consequens inconveniens adversariis. Ideo, petendo subsidium a secularibus pro excomunicacionis confirmacione, confundunt iurisdiciones et subiciunt clericos: quod evitant. Finis enim legis et eius complecio est forma ultima perfeccior precedenti."
247,7,23,110,"no","Cum enim omnis appellacio sapit civilitatem, non foret fugiendum ecclesie ad brachium seculare, nisi ipsum, ut sic, foret superius ut ostensum est in materia de rege. Rex enim debet esse dei vicarius, et papa Cristi vicarius, secundum Augustinum, in signum quod rex debet procedere secundum divinam potenciam, et papa secundum humanitatis Cristi pacienciam; et sic petitur forum superius, cuius est per ministros causam dei cognoscere."
248,7,24,110,"no","Item, diabolus nimis cecaret reges, si vicarius suus anticristus necessitaret eos ad incarcerandum servum Cristi, nisi debeant causam cognoscere, si causa sit legittima: quia aliter supponendum esset eos in hoc esse inpeccabiles, et magistrum suum extolli supra Cristum, dum licenciant ad ducendum fideles per aliam viam, quam Cristus principiat. Oportet ergo ex fide quod cognoscant causam pro qua debeant sic punire, quia aliter cece sine noticia veritatis (que Cristus est), deberent ledere matrem suam: quod est manifesta blasfemia; debent ergo secundum legem Cristi cognoscere quid est utile matri sue, dicente Augustino, sup. Joh. omelia 11: "Intendat caritas vestra quid dicam; quia pertinet ad reges seculi cristianos, ut temporibus suis pacatam faciant suam ecclesiam unde spiritualiter nati sunt." Ideo, ut sepe dixi, per secularem potenciam secundum causam civilem debent secundum legem Cristi regere matrem suam, et sunt ut superiores, subditis eciam quibuscunque presbiteris sic adiutis."
249,7,25,110,"no","Ad illos igitur debent episcopi appellare; et si in hoc inventi fuerint proditores regis et regni, debent accucius quam pro alia prodicione temporalium castigari; quia produnt nedum corpus a temporali regno, sed corpus et animam, quantum in eis est, dampnant evidencius ad infernum. Sed defectus fidei est causa quare patenciam istius periculi non attendunt."
250,8,1,111,"no","Quintus tortor est officialis, sive episcopi, sive archidiaconi, qui precipue preeligitur ad congregandum magistro suo peccuniam. Et sic est comuniter de decano et aliis officiariis in ista yerarchia diaboli ordinatis. Et quia secundus funis ficti amoris est penitencia, in qua includitur oris confessio, cordis contricio et operis satisfaccio: ideo de illa est paululum disserendum."
251,8,2,111,"no","Arguunt enim naturales comuniter, quod hoc non est unum sacramentum. Primo quia, ex defectu unitatis subiecti, non est aliquid unius generis, cum primum subiectatur in anima, secundum corporate et sensibile subiectatur in organo elloquentis, et tercium, diu post succedens, est indeterminate in potestate presbiteri, de quocumque opere quod voluerit limitare, et comuniter non perficitur in hac vita; quando ergo foret talis penitencia? vel quomodo foret sensibile sacramentum?"
252,8,3,111,"top","Sed dimissa logicis hac controversia, cum officialis, de quo nobis sermo, dicitur de officiare, videndum est de huius comunis funis origine. Supponitur ergo quod penitencia dicatur equivoce, nunc pro displicencia animi de peccato, nunc pro continuacione penalis propositi non iterandi; 3o vero sumitur aggregative pro multis: et tunc sumitur famosius pro voce confitentis et rite absolventis cum contricione, penitencia et satisfaccione confessi; et nunc sumitur tam in sua quidditate quam in sua proprietate pro una istarum parcium, et nunc pro reliqua; et nunc dicitur quod, deficiente una parte a suo ordine, non est nisi falsa penitencia, ut dicitur de successivis aliis aggregatis; nec debemus sollicitari de forma verborum confitentis "
253,8,3,112,"bottom","vel absolventis, nec de solicitudine eorum vel auriculacione formali aut manus inpositione. Omnia, inquam, talia relinquo cultoribus signorum, qui quidditates et modos sacramentorum tanquam articulos fidei solempnisant. Sic ergo penitencia potest dici sacramentum, per quod in mente fit peccati delecio et pro ipso peccato satisfaccio; et sic distinguitur a Baptismo; quia, licet peccatum originale ac actuale deleat, tamen non implicat de sua racione formali quod ille baptizatus, quin potius Cristus pro peccato baptismo deleto satisfaciat."
254,8,4,112,"no","Sed contra istam descriptionem arguitur. Videtur enim quod convenit cuicumque qui, audiendo missam, confitetur in eius inicio generaliter sacerdoti. Nam tali confessioni conpetit comunius dicta descripcio quam solitarie confitenti: ergo et ratio diffiniti; et per consequens non oportet aliter confiteri proprio sacerdoti. Consequens contra decretalem in quinto, qua ex consilio generali sic dicitur: ""Omnis utriusque sexus fidelis, postquam ad annos discrecionis pervenerit, omnia sua solus peccata saltem semel"
255,8,5,113,"no","Quod quia difficile est fundare vel credere, ideo foret fundamentum necessarium in ista materia cognoscere quid descriptive est penitencia, et quid vocalis confessio, que dicitur secundum speciem ad salutem anime requisita. Nec est dignus lucrum pro hoc sacramento exigere, qui nescit penitenciam quam requirit a comuni distingwere. Nam verba sanctorum doctorum non convincunt penitenciam quam requirunt. Recitat enim magister 4o sentenciarum; dist. 14. quomodo beatus Ambrosius dicit quod penitencia est peccata preterita plangere, et plangenda iterum non comittere. Et beatus Gregorius dicit quod penitere est peccata anteacta deflere et flenda iterum non committere. Patet primo quod utraque istarum descripcionum sanctorum implicat penitenciam non esse sacramentum; quia planctum insensibilem in mente absconditum. Videtur 2o quod non est penitencia, dum confitens recidivat. Et per consequens non est in potestate cristiani complere penitenciam fratris sui, cum sit extra potestatem suam facere quod confitens peccatum confessum amplius non comittat. Et iterum, manifestum est quod talis penitencia potest perfecte impleri sine confessione generali vel speciali facta proprio sacerdoti. Non enim valet sophisticacio qua dicitur quod nemo iterum committit peccata preterita sed alia, quia nimis est quod comittat eadem in specie."
256,8,6,113,"top","Cum igitur tam sancti doctores et tam excellentes capitales ecclesie sic descripserunt penitenciam (ex qua descripcione sequitur quod fideles non teneantur virtute sacramenti penitencie confiteri peccata sua proprio sacerdoti); videtur quod lex predicta sit corruptela symoniace introducta. Nec repugnat diffinicio penitencie quam dat magister ibidem, scilicet quod penitencia est virtus vel gracia qua comissa mala cum emendacionis proposito plangimus et odimus, et plangenda iterum comittere nolumus. Sic enim, inquam, iuxta genus penitencia foret unum insensibile et non sacramentum, et per con- "
257,8,6,114,"bottom","sequens sacerdos non dat sacramentum penitencie suo confitenti, quia nec dat virtutem nec graciam, nec sanctum propositum voluntatis; sed hoc sepe impletur complecius in absentia sacerdotis. Quid ergo sibi et sacramento penitencie? Et dicere quod requiritur, sacerdote sedenti in alto, genuflexio, omnium peccatorum suorum singularis depromcio, et secundum formam adinventam cum inposicione manus in caput confessi cum cinere signatum sacerdotis absolucio, foret nimis blasfema ficticia. Omnia ergo ista videntur ad onus ecclesie infundabiliter adinventa: et sic lex pape in 5o decretalium supradicta."
258,8,7,114,"no","Item, papa non potest obligare fidelem ad aliquid, nisi ad illud quod ipse potest docere vel facere esse rationale et meritorium obligato; sed hoc non potest respectu mandati huius legis : ergo nec fideles taliter obligari. Papa enim non habet potestatem ordinandi cuilibet fideli laico sacerdotem sciolum et discretum, cui expedit laico sic confiteri, ut patet inferius. Quomodo ergo ordinaret sub tanta pena quod quilibet laicus confiteatur sic peccata sua proprio sacerdoti? Blasfema, inquam, est obligacio ad inpossibile, cuius inpossibilitas per obligantem efficitur: ut obligare me ad confitendum ydoneo sacerdoti."
259,8,8,114,"no","Et introducere scolam per quam est inpossibile invenire talem, foret summa blasfemia. Sacerdos autem non fit ad hoc ydoneus, nisi et noticia et observancia legis dei. Et illam scolam papa diminuit, faciens ydolatras sitire mundana plus quam beatitudinem animarum. Faciat igitur quemlibet fidelem habere proprium sacerdotem ydoneum ad illud officium, et tunc obliget, dum ratio et utilitas ad hoc movent. Sed non vadunt ad hoc ydiote promocio, ecclesiarum parochialium appropriacio, primorum fructuum, qui forent instrumenta disponendi presbiterum, candens colleccio, et a doctrina scripture per tradiciones humanas multiplicatas sacerdotem abstraccio. Infinita sunt talia, ut cardinaiium et alienigenarum promocio ac indigenarum aliunde habilium ad officium illud distraccio. Obligans itaque fideles tam contrarie est sathanas in abstracto."
260,8,9,115,"no","Item non est ratio, quare homo ad minimum semel in anno debet taliter confiteri, quin per idem multociens, in casu quo delinquat multocies. Et sic irracionale sompnium videtur diffinire quod sufficit et requiritur ad salutem cuiuscumque semel in anno taliter confiteri; quocienscumque eget medico tam necessario, debet, propter infinitum maius periculum quam aliquid corporale, ad medelam sanitatis, omnibus aliis omissis, indilate transcurrere. Quis ergo sacerdos inponeret deo terminum miserendi, ut patet Judith 8: Qui, inquit, estis vos, qui temptatis dominum? Non est iste sermo qui misericordiam provocet, sed pocius qui iram excitet et furorem accendat. Posuistis vos tempus miseracionis Domini, et in arbitrio vestro diem constituistis ei. Et sequitur: In hoc peccato peniteamus. Siigitur fidelis per annum preservat se a mortali, quis cogeret eum de necessitate salutis confiteri, ut ipsemet instituit? Si autem de necessitate salutis magis indigeat, quis diffidit minus deo sufficere? Per hoc enim quod limitatur peccantem semel in anno taliter confiteri, intelligitur quod hoc requiritur et sufficit cuicunque; et utrumque istorum est falsum. Debuit igitur mandasse quod omnis fidelis debet, quocienscunque eguerit, taliter confiteri. Sic quod papa nec potest facere quod quilibet sic egeat quo ad deum, nec excusare quoscunque qui sic faciunt, si plus egent. Supra vires itaque foret blasfemi constituere talem legem."
261,8,10,115,"top","Nam, ut instant logici, multi habent discrecionem ad conterendum, et tamen sunt naturaliter surdi et muti. Multi eciam statim post discrecionem sunt subito mortui. Multi etiam vagantes per patrias non habent proprios sacerdotes, et cum huiusmodi legis obligacio non obligat quemcunque cristianum pro semper, quia sic teneretur quilibet pro semper confiteri proprio sacerdoti; et si semper obligat, non pro semper; satis est, ut arguunt logici, quod semel in quocunque anno confiteatur proprio sacerdoti; et sic multiplicantur mille logicales instancie, quod hec lex fuit false et inprovide promulgata. Nam fideli confitente pro anno in comunitate cum reliquo et post statim decedente in gracia, non imputabitur sibi "
262,8,10,116,"bottom","quod pro anno mortis non est taliter confessus. Et si loquitur de annis in communitatibus, debet confiteri continue, cum pro quolibet instanti unus annus incipit, et alius terminatur. Item, quod omnis fidelis debet sic confiteri omnia peccata sua videtur mirabile, quia nec in generali, nec in speciali. Nam per generalem confessionem non innotescit absolventi quomodo penitenciam iniungeret, et de remedio provideret; et si dicta lex exigit confessionem specialem, videtur irracionabilis propter multa. Primo, quia quantumcunque memorati ad minus infra mensem perderent circumstancias agravantes: quomodo igitur datur sibi licencia expectandi per undecim menses? Non enim valet quod habet licenciam a lege ecclesie sic exspectare, et tamen pro mora illa dampnabitur lege dei. Tunc enim forent ille leges contrarie, et statutum Romani episcopi lex iniqua, cum ipsam implens dampnabitur; oportet igitur ad iustificacionem huius legis statuere ut non diucius expectet confessionem, quam plene recolit de circumstancia aggravante; ergo non taxaretur licencia durandi exclusive per annum."
263,8,11,116,"top","Similiter tam prelati quam subditi sic abducuntur per scolam aliquam quod ignorant ut plurimum tam crimina quam virtutes. Ex quo videtur quod comunitas cristianorum racione legis huius necessitatur incidere in mortale. Nam ab infimo laico usque ad Romanum pontificem, nec scitur quando generaliter peccatur mortaliter, nec quomodo mortalia et venialia distinguuntur: cum ex fide scripture patet quod multa sunt peccata et hereses, que prelati cecati non ponderant; ymmo, prosequendo putant se obsequium prestare deo, cum alios ewangelicos persecuntur tamquam hereticos. Papa igitur, statuens quod omnes adulti confiteantur sic discrete omnia peccata, ordinaret vel promoveret quod ipsa peccata cognoscent; ad quod non promovet, sed "
264,8,11,117,"bottom","impedit se et suos; et sic statuens implicite ut cognoscant ista, implicat in contradiccionem more diaboli scolam suam. Similiter prelati ligantur precipue vinculis diaboli, et sunt expertes potestatis clavium. Quomodo ergo statueret papa legem, quod subditi a talibus absolvantur? Omnia enim talia statuta tacite includunt blasfemiam, quia auctor eorum dicit se posse in contradictoria, supra deum. Quomodo ergo obligaret me ut confitear prelato, qui est plenus discipulus anticristi?"
265,8,12,117,"no","Item, non sciunt aut nolunt in propria persona servare legem predictam, cum vix unquam vere peniteant, dicente decreto sub auctoritate Crisostomi de penitencia dist. Ia ""Quis aliquando vidit clericum cito penitenciam agentem? Et si deprehensus humiliaverit se, non ideo dolet quia peccavit, sed confunditur quia perdidit gloriam suam."" Notemus ergo omnes prelatos symoniacos in penitencia induratos, et consideremus ex fide quod non prodest, sed obest sic talibus confiteri. Et patet quod lex predicta cum facto "
266,8,13,117,"top","Item, tam ex parte insufficiencie, quam ex parte infundabilis oneris sacerdotis, videtur quod auricularis confessio sit temere introducta. Nam sacerdos nescit discrete aptare penitenciam ad delictum, nec limitare medicinalem penitenciam ad cavendum culpam hominis in futurum: sed iuxta decretalem predictam, hoc requiritur ad discrecionem sacerdotis; ergo ex defectu sacerdotis ydonei est lex predicta irracionalis. Assumptum videtur ex hoc quod, cum delictum sit comissum in deum, omnis pena quam peccator posset hic sufferre "
267,8,13,118,"bottom","foret nimis modica, cum propter contemptum terreni regis inferunt legitime gravem mortem. Nec valet dicere quod misericordia dei supplet et acceptat quamcunque penitenciam quam sacerdos iniunxit. Primo, quia tunc ad hoc non requiritur discrecio sacerdotis, quod est contra legem predictam; 2o quia, cum deus multis non miseretur ad eorum salutem propter parvitatem attricionis et penitencie, nec subiacet humane noticie taxaret proportionem istorum ad voluntatem dei. Nam videtur quod temerarium sit sacerdotem de talibus sibi incognitis iudicare. Tercio, quia diversi sacerdotes diversos gradus penitencie pro eodem peccato iniungunt; sicut quondam iniungebatur penitencia de culpa pro minori peccato, ut patet de penitencia. Oportet igitur quod aliquis vel singulus talis confessor erret in penitenciam iniungendo. Cum enim penitencie sint opposite, implicantes contradiccionem, oportet quod aliqua deo displiceat; quia aliter contradictoria placerent deo: ut, quod isti peccatori iniungatur tanta penitencia, et non amplior. Sicut ergo iustum est secundum taxacionem divinam, quod peccator subeat tantam penam diu antequam sacerdos absolverit; sic eque iustum est, postquam penitenciam iniunxerit, cum deus non mutat voluntatem vel liberacionem iusticie propter opus errabile sacerdotis. Et ex isto videtur quod, sacerdotibus variantibus in penitencia eiusdem pro eodem peccato, alter eorum erraret, vel uterque; cum nonsit fingenda racio quare iustum esset Petrum iniungere Paulo tantam penitenciam et Linum iniungere sibi tam variam, maiorem aut minorem, pro eodem crimine. Oportet igitur quod alter eorum erret a iusticia voluntatis divine; nec est racio, quin uterque."
268,8,14,118,"top","Nec valet secunda ficcio, quod sufficit ad delecionem peccati per sacramentum penitencie cuiuscunque pene  iniunccio, cum homo solvet residuum pene in purgatorio; quia sic sacerdos stultissimus posset eque iuste penitenciam iniungere, cum iusticie domini tam varie maius et minus susciperent. Item, ex tali dubio, ex indiscreta iniunccione penitencie confessos tuus dampnabitur et nunquam veniet ad purgatorium; ergo iniunccio fatua. Sicut enim confessor ex prudencia et caritate potest mereri confesso suo beatitudinem, ita ex stulticia "
269,8,14,119,"bottom","sua et peccato potest causare in eo dampnacionem. Ideo temerarium videtur iniungere confesso penitenciam indiscrete. Similiter iuxta loquentes, penitencia in purgatorio erit diuturnior et infinitum gravior quam penitencia hic in via: ex quo sequitur quod stultissimum et periculosissimum est sacerdotem iniungere penitenciam indiscrete. Nam infinitum gravius foret ex errore facere quod confessus duret diucius in purgatorio per unum diem, quam foret ex errore vel dolo tollere totam confessi substanciam. Sed secundum foret manifesta iniusticia; ergo evidencius primum. Studiosissime itaque studeret confessor artem penitenciam iniungendi; et cum illa ars nullibi docetur, et specialiter in scriptura, que est lex per se sufficiens ad regimen cuiuslibet cristiani, evidens est quod preter fidem scripture fingitur confessio introducta. Quomodo igitur manet caritas, que non querit que sua sunt in ipso confessore, cum non curat ex sua stulticia causare confesso suo penam purgatorii quantumcunque longam, sive perpetuam in inferno; et cum curat solicite quod confessus suus solvat sibi decimas? Ymmo alia bona indebita nititur symoniace extorquere. Papa igitur statuens talem legem traderet artem taxandi penitencias ad peccata et iniungeret scolam noscendi hanc artem sacerdotibus, cum nullibi exprimitur in scriptura."
270,8,15,119,"top","Nec valet dicere quod penitencie sunt modo arbitrarie, et ita a quocunque sacerdote confessore cognite: nam ad arbitrandum illas requiritur summa discrecio. Illam autem artem non curant superiores ecclesie, nec penitenciarii; et variacio iniunccionis penitencie docet confessos quod penitenciarius sepe errat. Et quantum ad studium artis date in De penitencia per distincciones, patet quod modice aut nichil student in illis. Ideo parvipensio istius scole reddidit prelatos suspectos quod non credunt istam sentenciam quam docent laicos; quia tunc  curarent diligencius salutem propriam. Unde creditur quod non iniungunt penitencias taxatas in canone; quia pauci vel nulli ad eas accederent confitendi. Ydeo, ut alliciant propter subieccionem et questum, fingunt "
271,8,15,120,"bottom","ut satis est de quacunque penitencia quam ipsi voluerint arbitrari; et tamen, vel sequitur quod antique penitencie fuerunt colecte improvide, vel temere sunt dimisse. Nam in multis esset hodie tam necessarium iniungere gravem penitenciam ut tunc erat, et aptare peccatis manifestis penitenciam regulariter collectam, ut tunc fecerant. Nec est ratio quod taxantes illam penitenciam sciverunt proporcionare illam ad fortitudinem persone, ad longevitatem vite, ad conformitatem voluntatis divine, quin per idem et modo scirent; quia aliter forent penitenciarii nimis stulti."
272,8,16,120,"no","Nec valet dicere quod ideo non dant hodie regulas sicut olim, quia sacerdotes sunt hodie discreciores arbitrii, vel deficit eis auctoritas, vel sciencia taxandi: et sic de aliis ficticiis. Quin pocius sunt dediti circa mundum, et negligunt ac nesciunt talia statuere vel discere; quia tunc convinceretur eorum ignorancia, et destrueretur eorum penitencia pecuniaria, qua taxant subditos nunc ad votum. Et quantum ad artem aptandi medicinam de cavendo peccatum in futurum, patet quod ex toto periit. Et tamen, supposita tanta necessitate eius, ut modo fingitur, prelati et penitenciarii proditores pessimi suspendendi. Si enim medicus corporalis ex negligencia artis occideret magnatem vel simplicem, ipse foret apud deum et homines dignus morte. Quanto magis, cum quis obligat se habere artem et medicinas salvandi animas, et tamen propter stulticiam suam dampnantur perpetuo! Illam igitur medicinam debet ecclesia examinare assidue, cum nova ingrediencia nimis sophisticantur hodie; et sic periculum et temeritas sacerdotis cogerent examinare istam materiam et excutere falsitatem putridam coram deo."
273,8,17,120,"top","Item, videtur legem predictam et novitates adiectas esse suspectas de heresi propter multa. Primo, quia statuit quod omnis fidelis discretus debet confiteri solus omnia peccata sua semel in anno proprio sacerdoti. Stat enim hominem confiteri in penitencia multorum, et per interpretem, multis audientibus atque iuvantibus: ergo non est ratio nec ad necessitatem salutis requisicio "
274,8,17,121,"bottom","quod confiteatur sic solus, cum oportet deum inspirando assistere. Ipse autem excludit solitudinem in Cristo ut patet Joh. Et confirmatur eo quod blasfemum est dicere quod solus confitens facit opus. Si dicatur quod intelligitur quod confitens sit solus vel sola quantum ad audicionem vel noticiam, patet quod hoc non oportet; quia, multis noscentibus culpam vel tunc vel ante, non minus (ceteris paribus) stat remissio aput deum. Quis, inquam, dubitat quin ignorante utraque persona stat multos latenter audire confessionem que non minus eo erit valida confessio? nec est talis confessio magis meritoria quam illa publica et gloriosa confessio latronis, Luce 23. Nos, inquit, iuste, nam digna factis recipimus: hic vero nichil mali gessit. Et dicebat ad Jesum: Domine, memento mei, cum veneris in regnum tuum. Et dixit illi Jesus: Amen dico tibi, hodie mecum eris in paradiso. Tam vero autenticam et solempnem confessionem auricularem nemo inveniet in scriptura. Similiter, illa solitaria et infundabilis confessio dat occasionem effreni in voluptatibus abscondite volutandi. Nam, occasione istius legis, frequenter sacerdos intrat cum femina in cameras vel in alia loca abscondita et serata, et ibi instinctu diaboli perpetrant multa facinora; ut novit ecclesia. Ideo videtur melius statuisse quod confiteatur in ecclesia in multorum presencia. Unde sophiste dicunt Oxonie, quod lex ista solum pro hermofroditis sit valida, vel aliter ex ipsa sequitur conclusio incongrua, scilicet quod femina discreta debet confiteri sic solus. Sic enim dicunt quod hec locutio est falsa vel incongrua, omnis homo est solus. Nec videtur quod habet auctoritatem a scriptura, nisi forte dictum sapientis Ecclesiastis 4, Ve soli."
275,8,18,121,"top","Similiter hec adinvencio excitat penitenciarios ad depromendum peccata, et ut insontes postmodum pu- "
276,8,18,122,"bottom","niantur. Nam nedum diabolus est pronus ad inclinandum facere tam irracionabiliter iniunctum, sed foret in casu ad honorem dei et utilitatem ecclesie depromere confessum, ut patet posterius. Et crudelitas legis patet 11
decretalium, ubi supra: ubi dicitur quod sacerdos confessionem detegens, non solum a sacerdotali officio deponatur, sed ad agendum perpetuam penitenciam in monasterio detrudatur. Et constituere tales penas pro tali transgressione videtur deo non posse conpetere; quanto magis non debet conpetere anticristo, licet extollitur super omne quod dicitur deus!"
277,8,19,122,"top","Quantum ad secundum verbum, quod debet confiteri proprio sacerdoti, videtur suspectum, cum subiungit: ""Si quis autem alieno sacerdoti voluerit iusta de causa confiteri peccata, licenciam prius postulet et obtineat a proprio sacerdote, cum aliter ipse illum non posset solvere vel ligare."" Hic patet restriccio ultra racionem que fuit in primitiva ecclesia. Unde, quamvis proprius sacerdos videatur esse curatus vel rector vel parrochialis sacerdos, tamen hodie ad tantum variatus est terminus quod ille censetur "
278,8,19,123,"bottom","eorum testimonium, cum subiungit, quod volens ex iusta causa confiteri sacerdoti alteri licenciam postulet et obtineat, cum aliter alienus sacerdos non posset eum solvere vel ligare. Ecce misera captivacio laici, quem oportet contra ius poli petere et habere licenciam a sacerdote captivante, quantumcunque stultus et invidus fuerit, ad faciendum voluntatem dei, quia salutarem iusticiam! Talis, inquam, in maiori parte preficitur et ydonei presubtrahuntur. Quomodo ergo oportet petere licenciam a papa, ab episcopo vel curato, quando scitur quod lex Cristi licenciat? Non est racio, si non ut ficta obediencia faciat anticristi discipulos superbire."
279,8,20,123,"no","Similiter blasfemum et contrarium legi papali est quod sine sacerdotis proprii licencia alius non poterit datum subditum solvere vel ligare, quia sic episcopus non posset licenciare subditum ad confitendum alii discreto presbitero, nisi malivolus curatus consenciat. Sed, sicut non licet alieno tractare uxorem alterius, eciam licet ipse consenserit, ita videtur de ecclesia cui ydiota symoniace desponsatur. Unde dicunt satrape quod sicut papa potest licenciare spiritualem filiam vel uxorem tractari ab extero, invito curato sive marito, similiter deus habilitans et potestatem conferens cuicunque sacerdoti ad audiendum confessiones cuiuscunque alterius, eo ipso illud licenciat. Si igitur papa vel quicunque alius hoc impedit, est manifeste Cristo contrarius. Grave itaque est in tam excellenti officio spiritui sancto resistere."
280,8,21,123,"top","Sed tercium verbum sacerdotale, in quo ponitur vis tocius sacramenti, est illud: absolvo te, cuius fundacionem, sicut penitencie descripcionem, est difficile reperire; et blasfemum est reponere deo negligenciam vel ignoranciam quo ad illud, quin, sicut docuit formam verborum baptismi, sic doceret ecclesiam formam verborum sacramenti penitencie, si vellet illud sacramentum esse tam "
281,8,21,124,"bottom","necessarium ecclesie, ut modo fingitur. Sed sicut prelati cecantur in materia de quidditate eukaristie, sic cecantur in materia de quidditate penitencie. Forma igitur istorum verborum potest ex hoc inpugnari, quod apostoli non sunt usi secundum talem formam, absolvere. Et iterum est inductum blasfeme, ex errore sensus catholici, dicere quod presbiter sic absolvit. Sicut enim sacerdos dimittit vel remittit peccata populi, ita debet quilibet cristianus, ut patet Matth. 16 et Matth. 18. Et iterum incertum est penitenciario, si sit verum vel mendacium quod ipse absolvit penitentem. Et cum non debet mentiri pro toto mundo, videtur quod non debet sine revelacione verbum illud ut sacramentale asserere. Sic enim ex sibi dubio imponeret deo auctorisacionem mendacii. Quod autem ex sibi dubio hoc verbum sit falsum, patet tam ex parte penitentis, quam absolventis. Ex parte penitentis, cum ignorat si ipsemet sit contritus: et evidencius, qui absolvit. Absolvens autem, eciam sicut penitens, ignorat si in penam peccati finalis inpenitencie aliquod crimen dimiserit, vel ex aliqua alia negligencia false penituerit. Ex parte vero absolventis, ignoratur sic sit prescitus vel membrum ecclesie; si sit hereticus ex symonia, quam defendit opere vel consensu; cum quotquot similibus, ex quibus impediretur vera absolucio aput deum."
282,8,22,124,"top","Nec valet dicere quod absolucio sit solum condicionata et quatenus deus acceptaverit; tum quia tolleretur certitudo absolucionis ab ipso confesso, cum scit, quod non sequitur: ""Absolvo te, si deus voluerit,"" ergo, ""absolvo te vel do tibi aliquod remedium spirituale;"" tum eciam quia sic nedum sacerdos extraneus, sed eciam laicus posset a peccato quocunque absolvere. Unde tam sacerdos quam confitens notaret indisposicionem presbiteri absolventis, docente decreto de penitencia dist. 6a ex "
283,8,22,125,"bottom","testimonio Augustini: ""Qui vult confiteri peccata sua, ut inveniat graciam, querat sacerdotem scientem solvere et ligare, ne cum negligens circa se extiterit, negligatur a deo."" Et sequitur ""Quicunque confitetur omnino confiteatur sacerdoti meliori quem potest habere"". ""Non petat,"" inquit, ""sacerdotes per aliquam culpam ab unitate ecclesie divisos; Judas enim qui penitens ivit ad phariseos, relinquens apostolos, nichil invenit auxilii, nisi augmentum desperacionis. Dixerunt enim : quid ad nos? tu videris"". "
284,8,23,125,"top","Et patet quod error accidit in ministerio ecclesiasticorum ex defectu ordinatorum, ex defectu ordinariorum et suorum officiariorum, et utrumque. Ex errore ordinariorum, qui ignorantes legem et ordinacionem Cristi ab ipsa exorbitant. Unde 25a, q. Ult. sub auctoritate Leonis pape sic scribitur. ""Si qui episcopi talem consecraverint sacerdotem qualem esse non liceat, eciam si aliquo modo dampnum proprii honoris evaserint, ordinacionis ius amplius non habebunt. Nec umquam eidem sacramento intersint, quod, negle"
285,8,23,126,"bottom","opinionem; quia ordinando inhabiles perdunt ius quemquam ulterius ordinandi."
286,8,24,126,"no","Et patet quod presbiteri ex defectu potestatis episcopi sunt, ut prius, laici; nisi forte deus ex gracia nobis ignota ante evidenciam operis virtuosi suppleat. Nec oportet timere de defectu numeri sacerdotum, quia melius esset habere paucos vel nullos huiusmodi quam quantumcunque multitudinem onerosam, cum non in illis vel sacramentis eorum consistat salus populi. Patet secundo quod, si papa ordinet ineptum episcopum vel quemcunque ecclesie officiarium, incidit in idem periculum; tum quia papa est episcopus, et sui episcopi sacerdotes; tum eciam quia forcior est racio in superiori prelato et subiecto diligencius ordinando. Et patet de papis quod sunt discoli, ordinando pseudocardinales et pseudo-episcopos. Ideo, nisi affuerit potestas episcopi animarum, olim fuisset vinea Cristi sicut Sodoma et Gomora. Et patet tercio, quomodo civitates multe, sicut et prelati, merentur carere suis episcopis el subiectis. Maius est enim spiritualiter occidere corpus prelati vel animam, quam corporaliter corpus occidere, cum hoc potest esse meritorium utrobique, sed propter occisionem corporalem communitas prelato privabitur; igitur evidencius propter aliquam maiorem. Et per consequens rex vel comunitas, dotando suum episcopum qui exhinc dissipaverit legem Cristi, meretur prelato vero destitui, cum deus iustissime illud facit. Et utinam comunitates usque ad non gradum ex ista lege privarentur prelatis cesareis! Et pari evidencia carerent episcopi et archidiaconi officialibus et decanis, cum aliis ministris, principaliter pro questu temporalium introductis; et purgaretur ecclesie Cristi a fecibus, posita in ordinacione Cristi primeva. Et idem est iudicium de rege vel domino, episcopum vel curatum dei servicio proditorie distrahente, et in perdicionem regni celorum suo servicio mancipante. Et patet irracionabilitas legis "Omnis utriusque sexus" iuxta sentenciam racionis secunde."
287,8,25,126,"top","Ex istis colligitur quod homo extolleretur super omne quod dicitur deus, qui pro lege statueret quod deficiens "
288,8,25,127,"bottom","sic confiteri semel in anno, eo ipso taliter puniatur; tum quia ex lege dei non sit fundabile, nec deus requirit talem cohercionem, ut insons (sicut fuit beata virgo) vel alius per annum cavens a crimine taliter sit confessus. Ymmo, sicut obediencia facta deo sufficit ad salutem sine obediencia humanitus adinventa, sic videtur de confessione dum caret fructu fundabili necessario ad salutem, sine obediencia humanitus adinventa; Ymmo, per idem posset statui quod confitens solvat  annuatim confessori suo pecuniam aut sibi equivalens plus vel minus. Sic enim non minus laborat meridiana seduccio. In cuius evidenciam tolle lucrum, oblacionem decimarum, et questum qui ex confessione insurgeret, et confessio non curatur. Ideo videtur quod pater mendacii adinvenit hos modos nephandos ad sacerdocium inviscandum, cum undique melius exhortacione publica subiectis proficerent."
289,8,26,127,"no","Unde glosari posset lex predicta: quod omnis homo debet confiteri deo continue (qui est sacerdos proprius cuicunque) et de quanto confessio ex maiori caritativa penitencia fuerit sive generalior sive particularior, de tanto est melior. Sed verisimile est quod declinantes in obligaciones ad tradiciones accidentales que fastum et questum sapiunt, fuerunt remoti ab ista sentencia. Ideo videtur melius fidelem exuere duplicitatem et oleum adulacionis, et pure secundum legem Cristi legem et mundam fideles instruere. Nec iustificat legem predictam quod in ipsa multa bona et racionabilia sunt comixta; quia sic est in mandatis et tota vita diaboli, cum deus non aliter ipsum permitteret sic regnare. Lex autem cristiana debet esse solum lex domini inmaculata convertens animas, et per consequens recusari debet a cunctis fidelibus propter comixcionem cuiuscunque atomi anticristi."
290,9,1,128,"no","Habita invalitudine legis predicte, licet faciat multa bona, superest rimari alia testimonia, quod necesse est confitei presbitero. Recitat enim glossa ordinaria super principio dist. 5e in de penitenciis 5. opiniones in ista materia."
291,9,2,128,"no","Prima dicit quod institutum fuit sacramentum penitencie et iniuncta vocalis confessio sacerdoti statim in paradiso post peccatum, dicente domino ad Adam, gen. 3o, Ubi es? quasi diceret: ""penitens, considera statum tuum!"" Sed illud non moneret, nisi ad penitenciam mentis domino revelandam, cum non fuit tunc supra Adam sacerdos aliquis preter deum. Secunda via dicit quod confessio cepit a Caym fratricida, quando, gen. 4.o, dixit dominus ad eum: Ubi est Abel frater tuus? Sed tunc sacramentum haberet malam et i"
292,9,3,128,"top","Ideo, 5a opinio glossantis est quod melius dicitur confessionem institutam a quadam universalis ecclesie tradicione, pocius quam ex scripture auctoritate; et illa est obligatoria ut mandatum. Sed videtur quod deus non dedit hoc mandatum in lege completissima quod "
293,9,3,129,"bottom","non obligat cristianum. Item, ecclesia eciam triumphans nichil precipit nisi auctoritate sponsi Cristi; et per consequens, si tradicio ecclesie sit licita, potissime fieret auctoritate scripture, que est verbum domini; nec videtur  ecclesiam universalem istud statuisse, nisi secundum parvam partem vocate ecclesie. Ymmo religiosius viavit ecclesia, antequam introducta fuit ista consuetudo de confessione privata fienda proprio sacerdoti; ymmo, cum ecclesia instituit multa mala que religionem Cristi debilitant, videtur nimis levis evidencia, si ecclesia illud instituit, ergo bene. Instituit multas leges de dotacione ecclesie quas fuisset melius non fuisse;  et multas bonas leges instituit de prelatis et clericis, et ille in contemptum domini dei sunt plurimum suspense.  Ideo oportet rimari aliud fundamentum quam consuetudinem ecclesie. Item, talis confessio adinventa dat occasionem presbitero symoniace perquirendi pecuniam; quod foret malum periculum. Et consequencia patet, eo quod sophisticari potest ex iniunccione penitencie quod pecunia sit sic lucrativa presbitero, ut patet ex experiencia comuni; ymmo sic posset sacerdos, subiciendo sibi totum populum, subvertere legem Cristi. Cum ergo caret fundamento dei, ut alia mandata, licet contempnere videtur quod superfluit ista statuere. Et ad hoc vadunt raciones facte superius. Sequitur enim: non fundatur in scriptura; ergo non est verum vel credendum."
294,9,4,129,"top","Videtur itaque quod oris confessio sit de lege nature, supposita fide. Nam naturale est omne animal inniti iuvamini, si indigeat; sed maxima indigencia animali racionali peccanti foret liberari a peccato: ergo debet inniti iuvamini, illo supposito. Et cum inpossibile sit liberari a peccato, nisi mediante confessione, patet quod omnis criminosus debet de lege nature humiliter confiteri. Assumptum patet ex hoc quod corpora inanimata iuvantur a seis potestatibus, tam agendo quam resistendo; et evidencius de lege nature patet illud de homine. Nam homo persecutes fugit naturaliter ad locum refugii, sicut naturaliter exponit manum pro capite; quia, cum "
295,9,4,130,"bottom","omnis substancia appetit naturaliter esse, necesse est ut appetat media necessaria ipsi esse. Et secunda proposicio patet ex fide, cum peccatum, dividens hominem a deo, sit maxime deo odibile; in tantum quod per peccatum fit homo infinitum peior quam bestia vel aliquod malum pene vel aliud pure malum pro malicia pene. Nam iusticia dei infinitum plus per se punit pro crimine, quam punit bestiam vel aliud pure pro malicia pene. Ideo omnis pene est deus auctor, sed non culpe. Et patet quod infinitum plus et optacius foret hominem liberari a crimine, quam a pena; quia in priori stat perpetua salvacio tam corporis quam anime. Sed secundum respicit tale nisi per accidens. Et patet quod discrasia et cecitas ex peccato faciunt quod tantum parvipendimus virtutum  mundicias et purgacionem a crimine. Et quantum ad terciam proposicionem, patet quod nemo mundatur a crimine nisi per deum; nec deus iuvat nolentem aut invitum ad graciam. Ideo necesse est quod iustificando de peccato displiceat, et auxilium in mente a deo postulet. Et hoc est penitere: ut patet de penitencia dist. 3a, ex auctoritate Ambrosii, Augustini, et Gregorii."
296,9,5,130,"top","Et hec racio quare peccatores secundum scripturam nedum in mente penitent, sed in vocem prorumpunt, petentes auxilium a deo. Et ex eadem lege patet, licet non ex tanta inclinacione nature, quod peccator debet confiteri fratri suo. Nam naturale [est] secundum fidem communionis sanctorum, quod unumquodque membrum ecclesie iuvet aliud quo ad salutem anime consequendam. Ideo, sicut est naturale hominem inniti adiutorio alterius in periculo corporali, sic evidencius est hominem inniti suffragio alterius in periculo anime criminalis. Et sicut natura movet ad antecedens, sic ad consequens; ut videlicet apciori modo infirmus petat fratris sui suffragium, detegendo sibi morbum spiritualem cum eius "
297,9,5,131,"bottom","circumstanciis, ut medicinam et suffragium meriti apcius consequatur."
298,9,6,131,"no","Unde tempore ante legem fiebat communiter confessio soli deo, 2o tempore legis fiebat communiter confessio deo et homini; deo omnino, quia inpossibile est quod sine illo facta confessio homini valeat. Unde coram populo, coram prelato et coram sacerdotibus fiebat publice talis confessio. Coram populo et coram principe populi: patet Josue 7o, de Achor, facinus suum publice Josue et populo confitenti. Et nota quod Josue non fuit sacerdos vel de tribu Levi, ut deduxi alias ex scriptura; ut patet in decretis. Et patet quod lex dei mandat confiteri publice principi et eius populo coram sacerdotibus: patet Leviticus, 13 et 14o, de leprosis. Et meminit Cristis Luc. 17. Ite, inquit, et ostendite vos sacerdotibus. Et illa confessio ac eius iudicium debuerunt fieri publice, sine tali auriculacione; ymmo semel in anno debuit populus in summo sacerdote publice confiteri et crimina imprecata capiti hirci emissarii in desertum ipsum emittere, ut patet Levit. 16."
299,9,7,131,"top","In novo vero testamento, quo apparuit gracia salvatoris, fuit diu confessio facta deo et domino Jesu Cristo tanquam capiti, sine hoc quod fiebat privatim homini: ut patet de conversione Petri et Pauli, et fidelium in primitiva ecclesia conversorum; ut patet Matth. 26; Acta 2o, 3o, 4o, 5o et 9o; ubi patet quod dicti apostoli et multa milia post peccata gravissima sine tali confessione privata sunt conversa ad dominum. Unde decretum de penitencia, dist, prima: Magna pietas; Petrus in actibus apostolorum legitur dixisse penitenciam agite et baptisetur unusquisque vestrum;" quod de interiori penitencia, non exteriori, dictum accipitur. Item Ambrosius super isto Luce 23o, ubi dicitur quod Petrus post negacionem Cristi flevit amare, "lacrime," inquit, "lavant delictum quod voce pudor est confiteri: lacrimas petri "
300,9,7,132,"bottom","lego, satisfaccionem non lego"". Et idem ascribitur Crisostomo de penitencia, dist. 1. Lavat."
301,9,8,132,"no","Ex post, inquam, quando defecerunt miracula et spiritus: sancti accepcio in signo sensibili, necessitata fuit ecclesia ex religione legis nature sacerdotes sanctos consulere confitendo; ut patet tempore Augustini, et diu post. Unde lex predicta, quam dicitur Innocencius tercius constituisse in Lateranensi consilio, fuit per multos centenos annorum post Augustinum. Et ita confessio que debuit esse summe voluntaria, perversa est ex arte principis huius mundi in exaccionem servilem; ut vel sic pateat luciferina potencia in papa, nedum seducendo vel captivando corpora, sed animas subditorum."
302,9,9,132,"no","Et ita est triplex penitencia sive confessio peccatoris: prima est devote facta deo, quam Cristus precipit, Matth. 3o. Et Baptista cum eodem themate exorsus est: penitenciam, inquit, agite; appropinquat enim regnum celorum. Et Matth. 3o precipit phariseis facere dignos fructus penitencie. Cum enim penitencia sit displicencia de priori vita mala cum sancto proposito convertendi, patet quod sicut fructus arboris, herbe, vel terre est illud carius fruibile quod procedit de fructificante, sic fructus penitencie est virtus fruibilis et operacio virtuosa.  Ideo dicunt sancti quod non sufficit displicere de malo preterito ; sed cum emendacione vite oportet deo satisfacere pro commisso, et niti per medelas scripture cavere posterius de lapsu. Isti ergo sunt digni fructus penitencie. Et istud oportet omnem peccatorem sub pena dampnacionis servare."
303,9,10,132,"top","Sed secunda penitencia et confessio fit recte homini ad recipiendum ex parte dei spiritualem medicinam, criminis sanativam. Et de tali penitencia et confessione locuntur sancti doctores et leges ecclesie. Et illam dixi esse de lege nature, licet inclinacio in penam peccati plurimum sit sopita. Omnis enim lex dei est lex nature prime et multe leges dei sunt leges nature secunde. Omnis vero lex iniqua vel racioni contraria est lex diaboli et lex vicii, non nature; quia autem alii restrin- "
304,9,10,133,"bottom","gunt legem nature per descripciones infundabiles, est labor inutilis. Et ista confessio instituta est per deum ante legem datam Moysi, et roborata est per Cristum cum Job. 2o dicat apostolis: Accipite spiritum sanctum, et quorum remiseritis peccata remittuntur eis, et quorum retinueritis, retenta sunt. Superflue autem dedisset apostolis istam potenciam, nisi subditi eorum tenerentur rite confitendo peccata sua illis detegere. Ideo beatus Jacobus 5o c. dicit communiter: Confitemini alterutrum peccata vestra. Et notat Hugo, libro 2o de sacramentis, parte 14a , causam quare Cristus non dedit aliis preceptum confitendi peccata apostolis, sicut dedit eis potenciam remittendi. "Audi," inquit, "quare voluit Cristus ut a semetipso surgat confessio, ne quasi extorta vel coacta videretur, cum egrorum sit diligenter salutem querere, et deum de sufficientibus medicis providere." Et hinc, ne contra legem nature cogatur populus adire imperitum medicum vel inertem, dicit Jacobus tam sacerdotibus quam secularibus in confuso quod confiteantur alterutrum peccata sua, non quilibet cuilibet, sed quilibet alteri ydoneo."
305,9,11,133,"top","In 3o autem signo magi pharaonis defecerant, exigentes ut cuicunque voluerint limitare, ut audiat confessiones alterius secundum formam et tempus quod ipsi limitare voluerint, oporteat de necessitate salutis confiteri taliter; ut patet in lege predicta. Et talem legem non reor Cristum posse statuisse. Et illam terciam confessionem quam nescitur describere vocant quidam coactam; que, quamvis sit nude limitata humanitus, tamen tantam vim ponunt in ipsa, quod solum illa sit sacramentum et nemo possit salvari, nisi ipsam acceperit secundum formam quam papa limitat. Et in ipsa sunt plena indulgencia et innominata carismata: sic tamen quod confessus faciat quidquid sacerdos mandaverit, licet fuerit summus hereticus et maximus ydiota. Sed isti parum notant quomodo Cristus, antequam istam pote- "
306,9,11,134,"bottom","statem dedit apostolis, dixit eis: Accipite spiritum sanctum, quasi doceret quod solum viris apostolicis, habentibus spiritum sanctum, conferat talem vicariam potestatem. Quicunque ergo antistes, romanus vel alius, non habuerit spiritum sanctum, sequendo Cristum iuste vivendo, sciat se esse alienum a vicaria potestate huiusmodi, sicut est alienus a numero eorum quibus hoc verbum domini fuit dictum."
307,9,12,134,"no","Et patet quod peccator quandoque confitetur vocaliter presbitero in hoc peccanti mortaliter, licet ipse nichil indulgencie vel carismatis conferat confitetui, tamen deus cui confitetur contritus, dat graciam et absolucionem a crimine. Et istud contingit communiter racione criminis penitenciarii. 2o contingit peccatorem ficte confiteri deo et cuicunque sacerdoti bono aut malo, et non absolvi propter defectum contricionis, sine qua non absolvitur a deo, et qua posita, a deo absolvitur eo ipso. Et 3o contingit peccatorem absolvi a penitenciario utroque promerente ex legitimo officio; et hoc raro hodie contingit, sicut contigit in ecclesia primitiva: cuius magna causa est sacerdotem cupiditas."
308,9,13,134,"top","Et patet ex istis quod parochianus debet confiteri sacerdoti proprio quocienscunque eguerit, dum modo non sit sibi probabiliter suspectus de symonia, de fornicacione vel alio crimine, propter quod debet scire sacerdotis communicacionem magis sibi officere, quam prodesse. Et sic possunt intelligi omnes leges in oppositum allegande. Illa autem monstruosa lex ""omnis utriusque sexus,"" que dicitur per Innocencium 3m edita, quia non fundatur ex fide scripture, eadem facilitate contempnitur qua proditur. Et revera"
309,9,13,135,"bottom","scripture tamquam summe hereticam censetur catholicus et subtilis. Sed qui negaverit tradiciones pape, licet fidei scripture contrarias, dampnatur et punitur tamquam hereticus; ut ubi Paulus fidem accepit a domino quam tradebat ecclesie, vocat regulariter sacramentum altaris, quo ad naturam suam, panem, ut patet Cor. 10 et 11o statuit sibi hec secta ex auctoritate huius capitis, quod quicunque vocaverit sacramentum illud in natura panem, et in figura corpus domini, tamquam hereticus iudicetur. Sed debet vocari ex baptisacione eorum infundabili accidens de genere quantitatis. Et hii glosant fidem scripture, sanctos doctores, et leges ecclesie per suum contrarium. Et sicut ficte secuntur Cristum in paupertate voluntaria; sic fingunt sibi tunicam in hostia, per quam vident eum oculo corporali. Et illa tunica, ut inquiunt, est infinitum invalidior et abiectior quam vestis qua superinduimur. Et ubi Urbanus quintus, tante auctoritatis ut Innocentius IIIus, dampnavit ut heresim asserentem quod homo videt corpus Cristi in hostia oculo corporali, ut noverunt multi modo superstites: hii, contra decretum pape et libros proprios, clamant quod vident sic corpus Cristi in hostia; et, cum ipsa sit infinitum subtilior quam tela aranee (quia nullam habet opacitatem materie quam vident eius quantitas vel qualitas), esse ibidem. Et hii infringunt auctoritatem pape, et faciunt quod quidquid dixerit preter fidem scripture sit propter suum dicere plus suspectum."
310,9,14,135,"top","Sed obicitur per hoc quod ad omne opus meritorium viatoris potest ipse cogi, supposita desidia. Sed iuxta dicta meritorium est laico confiteri omnia peccata sua proprio sacerdoti; ergo ad hoc potest cogi. Sed per quem, nisi per papam, qui statuat ad hoc legem? Sic enim coegit Cristus Paulum Act. 9, et precepit ministris tempore legis gracie ut intrarent ad cenam novissimam, ut patet, Luce 14. Et idem confirmatur ex dictis beati Augustini epistola . . . . . Et concordant multe leges, ut patet 23 q. 6, Scismatici; et alibi. Hic oportet videre super quibus cadit coaccio. Et constat iuxta philosophos, "
311,9,14,136,"bottom","quod solum super operibus corporalibus vel extrinsecis ab actibus voluntatis. Confiteri autem est actus voluntis magis quam credere. Sed de ipso credere dicit Augustinus, super Job. omilie 26, quod nemo potest credere, nisi volens: ergo multo magis nec meritorie confiteri. Et quamvis apostolus dicit, Romanorum: Corde creditur ad iusticiam, ore autem fit confessio ad salutem, tamen [ir]religiosum foret cogere hominem vocaliter confiteri. Confessio igitur debet induci per sanctam predicacionem, sicut fecerunt apostoli, et non per stultam coaccionem, sicut fecerunt posteri fidei scripture ignari."
312,9,15,136,"no","Habito itaque super quibus operibus cadit coaccio, quia super operibus extra voluntatem, que sunt inductiva ad vitam meritoriam : videndum est ulterius, qui debent sic cogere. Et constat quod domini temporales, ut patet ex decreto Ysidori 23 q. 5. Principes. Quid ergo pape et legi mandanti quod quilibet confiteatur sub gravi pena proprio sacerdoti? Nam multa milia cristianorum credunt quod sine hoc non possunt salvari; et sic, propter sacerdotis maliciam et legis iniquitatem, desperant, non deo penitencia salutifera confitentes; et multi predestinati ex ista lege pestifera sunt tardati. Que igitur racio ad captivandum populum prius liberum ut sic contagiose comunicet cum membro diaboli? Sed sicut homo peccati contrariabatur spiritui sancto in suo apostolo, docente quod panis quem frangimus  sit sacramentum eukaristie; ipse autem, sub pena dampnacionis heretice, mandat scole sue confiteri oppositum (scilicet quod illud sacramentum non sit panis sed accidens, ut fingunt, de genere quantitatis); sic spiritus sanctus mandat in comuni apostolorum consilio, Act. 15, quod religiosi sui observent libertatem et facilitatem in qua ipse eos instituit. Sed anticristus captivat eos per legem contrariam, ut verificet dictum apostoli, Thessal. 2o, de anticristo prophetatum, quod extollitur super omne quod dicitur deus. Condant igitur leges veras inplicitas in sacra scriptura, vel melius leges vitales in ipsa explicitas exequantur."
313,9,16,137,"top","Sed secundo obicitur per hoc quod Augustinus, Hugo, Linconiensis et alii sancti videntur dicere quod oris confessio sit de necessitate salutis, ut 2o de visitacione infirmorum : ""Non,"" inquit, ""deducat te illa sompniancium supersticio, que musitando confirmat quia salvat, inconsulto sacerdote, ad deum peccatorum confessio"". Et sequitur: ""coram sacerdote confiteri habes ipsius quod iudicium subire debes"". Item Hugo de sacramentis, libro 2o parte 14a. ""Hii,"" inquit,""qui confiteri nolunt peccata sua, salvari n"
314,9,16,138,"bottom","Et idem creditor de apostolis et aliis sanctis de tempore legis Cristi, qui se confessi fuissent, Spiritus sanctus non fuisset immemor explanasse. Et confirmatur ex fide scripture. Nam psalm. 31 dicitur: Dixi: confitebor adversum me iniusticiam meam domino; et tu remisisti impietatem peccati mei. Et Ezech. 18 dicitur: Si autem egerit impius penitenciam ab omnibus peccatis suis que operatus est, et custodiret omnia precepta mea, et fecerit iudicium et iusticiam, vita vivet et non morietur. Omnium inquitatum eius quas operatus est non recordabor. Et idem patet de Cristo sanante peccatores, licet non sibi vel apostolis sint taliter confessi. Et concordant glosse sanctorum et leges ecclesie: ut patet de penitencia dist. 1a, magna pietas."
315,9,17,138,"top","Item, stat hominem non confiteri et virtuose agere usque ad mortem, servando iusticiam sine hoc quod confiteatur taliter sacerdoti, sed eo ipso salvabitur: ergo, stat hominem salvari sine confessione huiusmodi. Assumptum patet, quia omnia ista fuerunt per se et immediate per graciam; sed nimis blasfemum foret dicere quod deus non potest vel nunquam dat graciam, nisi mediante tali ministerio sacerdotis; ergo eque blasfemum est dicere quod nullus peccator potest salvari sine tali confessione facta sacerdoti. Sic enim deus iustificavit Cornelium Act. 10, antequam fuit visitatus per Petrum. Nec loquitur de absolucione Petri, sed de eius predicacione. In cuius figuram Luc. 17 dicitur quod 10 leprosi, dum ibant se ostendere sacerdotibus, sunt mundati. Et, Joh. XI, legitur Lazarum vivificatum et de sepulcro egressum antequam fuit solutus institis per apostolos: que omnia figurant deum sepe solvere hominem a peccato, vel sine tali presbitero vel antequam tradiciones inventas dixerit super eum: quia horrenda blasfemia foret dicere quod postquam sacerdotes ydolatrarunt virtute tradicionis eorum deus preclusit sibi potenciam dimittendi per se peccata sine talibus mediis. Sed quando fuerunt sacerdotes sancti, tale adiutorium non quesivit. Nam secundum Ambrosium in libro 1o de penitencia, nisi sacerdos habuerit spiritum sanctum "
316,9,17,139,"bottom","et orando confesso meruerit, non absolvit. Unde Cristus preclusit decem leprosis aditum et presenciam sacerdotibus propter eorum maliciam, Lu. 17. Et quod precepit apostolis solvere Lazarum, quid ad illos, tantum a vita apostolica alienos? Non enim est obediencia deo et ecclesie ut adeat sacerdotem leprosum, postquam fuerit plene absolutus."
317,9,18,139,"top","Item, in baptismo et eukaristia, que sunt sacramenta expressissima in evangelio, contingit deum dare rem sacramenti sine sacramento sensibili: ergo, multo magis in sacramento penitencie minus fundabili. Assumptum patet de baptismo sanguinis et flaminis, que sepe dantur sine baptismo fluminis. Et rem sacramenti eukaristie sepe accipit quis non sacramentaliter, sine sacramento sensibili: ergo evidencius sepe accipit absolucionem criminis a deo sine absolucione sensibili sacerdotis. Unde Ambrosius libro secundo de penitencia. "Si," inquit, "semel Cristus pro omnibus immolatus est, itaque quocienscunque peccata donantur, corporis eius sacramentum sumitur." Unde, ut ostendi alias, non existente penes nos aliquo sensibili sacramento, contingeret fideles meritorius manducare corpus Cristi gloriosum in celo, quam iam manducatur sacramentaliter in hostia consecrata. Sicut enim generacio adultera signa querit in vestibus et ritibus adinventis, per que destruitur cultus et attencio ad signata; sic tota religio modernorum deprimitur in sacramenta sensibilia, cultoribus signorum dimittentibus que sursum sunt querere, et prorumpentibus in istam blasfemiam, quod deus non potest dare rem sacramenti, nisi ipsi adiuverint, ministrando signa que ipsimet sompniarunt. Et ebulivit hec heresis in magis blasfemum mendacium, quod deus pepigit signis eorum assistere regulariter, dando graciam et non dando salutem vel graciam sine illis. Quo contra: sicut legio thebaica gloriose martirisata beatificatur in celo sine confessione huiusmodi, sic usque hodie Greci sancte et devote observant se a peccato sine confessione auriculari, confitendo deo secundum doctrinam Crisostomi super epistolam ad Hebreos; et ponitur in de penitencia dist. Ia. "Non tibi dico," inquit, "ut te prodas in publicum "
318,9,18,140,"bottom","neque aput alios accuses, sed obedire te volo prophete dicenti, Revela domino viam tuam: ante dominum igitur tua confitere peccata, ante deum iudicem cum oracione delicta tua pronunccia, non lingua, sed consciencie tue memoria."" Quicquid autem dixerit Graciosus vel alii, hoc cadit sub precepto tamquam necessarum ad salutem, et aliud est sepe de bene esse. Radix itaque erroris stat in parificatione tradicionis humane, cum lucrum sapiat, mandatis domini; sicut religiosi nostri dicunt quod omne mandatum sui pr"
319,9,19,140,"no","Pro quo notandum quod duplex fuit error extremus circa confessionem peccatorum faciendam homini. Primus dixit quod nemo debet in casu aliquo homini confiteri, et contra illud invexerunt doctores predicti. Secundus error maior surrepsit cum sectis signa colencium, dicens quod nisi quis confiteatur secundum formam et tempus quod ipsi instituerunt, eo ipso ex inobediencia incidit in mortale. Et istam blasfemiam niterentur cuncta fideles destruere, tenendo medium virtuosum: scilicet, quod quandoque debet homo gratis confiteri antistiti, et quandoque talem confessionem diffugere."
320,9,20,140,"top","Quantum ad dictum Augustini, patet quod loquitur contra illos qui dicunt quod non licet confiteri homini; et sic conceditur in casu quod aliquis laycus tenetur de necessitate salutis confiteri proprio sacerdoti; necessitatem ex supposicione intelligo; ut, posito quod erret in fide, et deus aptet sibi unum sacerdotem discretum ut ipsum consulat. Et sic, versis laicis in sapientes ad fidem scripture, et versis sacerdotibus in ignaros legis dei et inprudentes, necesse est in casu sacerdotes laicis confiteri. Ideo, quantum ad dictum Augustini, dicit fidelis quod posita paritate sapiencie sacerdotum et ignorancie laicorum cum ceteris paribus (sicut fuit in tempore suo) laici debent sacerdotibus confiteri. Verso autem ordine ad contrarium, non debet fieri talis penitencia generalis. Ideo inprudenter est constituere generaliter talem legem, cum non habeant potestatem "
321,9,20,141,"bottom","sacerdotes ydoneos plene per ecclesiam ordinare, nec necessitatem laicos generaliter ad istud statuere. Unde sapientis est consulere ab iniquis sacerdotibus, [et] quo ad istud consilium precavere. Ideo dicit Ambrosius, 2o de penitencia, quod comunicacio cum malis sacerdotibus sepe nocet. ""Arbitror,"" inquit, ""quod Judas potuisset  tanta domini miseracione non excludi a venia, si penitenciam non aput Judeos sed aput Cristum egisset. Peccavi, inquit, quod tradidi sanguinem iustum. Responderunt, quid ad nos? tu"
322,9,21,141,"no","Et quantum ad dictum Hugonis, patet quod intelligit eundem sensum : videlicet, quod subditis egentibus consilio sacerdotes ex ignorancia debent sacerdotes prudentes consulere. Nec movet, ut arguit, quod istud non expresse percipitur in scriptura, quia per idem non debet servari oppositum, cum non exprimitur in scriptura. Et sic loquitur de confessione fienda deo, quod est simpliciter necessaria ad salutem. Confessio autem fienda homini [nunc] est ex suppositione necessaria, et nunc nocet. Unde, quia ex utraque parte potest esse defectus, intendendum est fidei scripture, que debet a sacerdotibus predicari, et in partem omissionis istius ewangelisacionis [non] oportet confessionem et alia sacramenta introducere ad gravamen ecclesie. Nam apostoli usi sunt ewangelisacione, non tali confessione; et diu post ipsos sancti heremite qui multis annis sine tali confessione vixerunt in heremo; et sic credo esse hodie multos in orbe."
323,9,22,141,"top","Ulterius quantum ad dicta Lyncolniensis et quorumcunque doctorum quos oportet curare in ista materia, patet quod militant sub eadem sentencia. Nam merentes in penam peccati sui habere stultos prepositos qui nesciunt ewangelisare, oportet habere aliam maneriem in ordinacione. Et hinc credo quod ad sanandum ecclesiam a morbo quadruplici, scilicet ab ydolatria, a symonia, ab apostasia atque blasfemia, oportet uti cauteriis, "
324,9,22,142,"bottom","temporalia que vocantur cleri substancia aufferendo. Valet itaque omnis confessio facta in ecclesia ut in misse inicio; quia, ut dicit Hugo ubi supra, delet peccata minora, et indubie peccata maiora, dum adest contricio; et sine illa non potest eciam papa absolvere. Et quantum ad Lynconiensem, conceditur quod confessio eciam privata est necessaria, sed non exacta, vel ydolatra, vel onerosa. Et sic confitendum est post incarnacionem deo et homini, ut fuit in lege veteri. Quod si peccator confiteretur privatim cuilibet in quem peccaverit, nimis diu foret antequam celebraret, quia indubie peccavit in deum et in totam universitatem creatam. Ideo racionabiliter ordinatur in missarum iniciis, quod homo confiteatur generaliter deo et toti creature racionali, quod non fuit superflue ordinatum; sed oportet quod in particulari satisfaciat cuilibet quem offendit, quia aliter non est sibi vera confessio facto nec deo."
325,10,1,143,"no","Sed 3o obicitur per hoc quod penitencia primo vel 2o modo dicta non est descriptibilis, nec docetur quomodo fieri debet; igitur diminute proceditur."
326,10,2,143,"no","Hic negatur antecedens, cum in principio proximi capituli describitur. Confessio enim est actus confitentis, et sumitur nunc pro confessione extrinseca, nuncque pro confessione intrinseca, et nunc mixtim. Sumitur eciam nunc pro confessione boni laudabilis, et nunc pro confessione peccati dampnabilis: primo modo sumitur crebrius in scriptura; ut, Matth. XI, dicit Cristus: Confiteor tibi domine, pater celi et terre, etc. Et luce XII, quicunque me confessus fuerit coram hominibus, et filius hominis confitebitur eum coram angelis dei etc. Et Joh. 1o de baptista legitur, quod confessus est quia non sum ego Cristus; que confessio utique veritatis est maxime necessaria; nec valet confessio peccati, nisi de quanto est confessio veritatis."
327,10,3,143,"top","Quod autem datur occasio in confessionibus adinventis fingere falsitatem, indicat illas confessiones originari a patre mendacii. Nec solicitor illas confessiones exactas describere, cum exactores primo peccant in grammaticam, dicentes: Confiteor (sponte fateor), peccata mea coactus, et indubie peccant consequenter in aliis scienciis et in fide. Optima igitur differencia pro descripcione huius confessiones foret dicere quod sit confessio exacta per regem superbie propter questum. Nam plane constat fidelibus ex aliis factis curatorum, quod multi non sollicitantur circa confessionem subditi propter "
328,10,3,144,"bottom","sanitatem sue anime, sed pocius propter questum. Cuius indicium est, quod confessor solicite querat de decimis et oblacionibus directe vel indirecte; iniungit penas pecuniarias, et omittit quod foret magis necessarium subditis ad salutern. In cuius confirmacionem tolle pecuniam a penitenciario et spem lucri, et videbis quod renuet officium huiusmodi confessiones audiendi."
329,10,4,144,"no","Et utinam omnes confitentes forent plene informati, tam intellectu quam affectu, quod nullo modo confiteantur solitarie tali presbitero quem sciunt vel probaliliter credunt plus stare pro confessionibus istis, ut fastum et questum habeat, quam ut anime confessi lucri faciat. Nam omnes tales penitenciarii sunt ydolatre, leprosi, symoniaci et manifesti heretici. Nulli tali homo debet scienter vel reputative plus confiteri quam diabolo; ergo conclusio. Nam omnis talis antiquatus in avaricia, que est ydolorum servitus, est infideli deterior; que ergo comunicatio Cristiani ad Belial? Item, talis symoniacus caret clavibus ecclesie, et ex comunicacione contaminat ipsum qui deberet habere super hoc conscienciam: ergo, cristianus non debet tali penitenciario confiteri. Item, talis hereticus est fugiendus ut ethnicus, ut docet Cristus Matth. XVIII. Ymmo, quicunque ei ave dixerit comunicabit eius operibus ex consensu; ergo, nemo debet illi secretum peccati prodere tanquam Cristi vicario. Nam consciencia sua debet dictari sibi oppositum: debet ergo peccator confiteri deo et non solitario homini, si non assit nisi penitencia huiusmodi sacerdotum."
330,10,5,144,"top","Et ad probandurn dictam ydolatriam, utinam omnes confitentes unite subtrahant questum a suo confessore, ut videant si cum Paulo querat animas non pecuniam confessorum. Quod si iniungat penitenciam pecuniariam, limitando (directe vel indirecte) quod ipse habeat, contritus debet ipsum auffugere; cum nemo debet tali apostate taliter obedire. Quod si iniungatur penitencia per distribucionem pecunie in confuso, fiat aliis egenis, non sibi particio, quia licet fuerit aliunde indigens, tamen ut sic est indignus elemosinam eciam a deo recipere. Quod si 3o extorquet pecuniam, iniungendo graves et irracionabiles penitencias, ut pecunia redimantur, auffugiat confessorem et contritus confidenter accipiat sacra- "
331,10,5,145,"bottom","mentum. Quod si negatur subditis a prelato, adiecta excomunicacione et censuris aliis, gaudeat de persecucione quod dignus sit pati tot tribulaciones in nomine veritatis; et considerando humiliter persecuciones et obprobria que Cristus pro nobis pertulit ex malicia sacerdotum, manducat meritorius, quia spiritualiter iocundius, gloriosum corpus Cristi in celo, quam minus promerens comunicans sacramentaliter cum applausu presbiteri. Deus enim non potest in necessariis suos fideles deserere."
332,10,6,145,"no","Verumtamen innitendum est vere prudencie, confortando membra ecclesie, ut constanter agant atque celeriter pro destruenda civitate Babylonica et meretrice que in ipsa presidet, cum excluduntur a celesti Jerusalem qui consensu finalis inpenitencie signo bestie sunt signati, ut patet Apok. 20 et 25. Contempnat itaque fidelis prudenter leges bestie, abhominans hoc porisma, quod ""si quidquam statuit, licet sit falsum notum huiusmodi, eciam debet sibi parere, faciendo quod iubet, donec decernat oppositum,"" Sic e"
333,10,7,145,"no","Unde tria sunt principia anticristi; primum iam dictum est, quod in voluntate bestie, ac si esset deus, universa sunt posita, licet notorie obviet legi Cristi. Secundum principium hominis peccati, quod generacio spiritualis filiorum dei nedum consequitur generacionem carnalem hereditarie, sed generacionem localem ex eleccione perfida constituta. Tercium principium ex istis pululans est quod plus ponderatur vocalis confessio quam ipse instituit, quam cordis contricio quam deus instituit et requirit."
334,10,8,145,"top","Sed redeundo ab istis blasfemiis, videndum est secundum doctrinas sanctorum, quomodo oris confessio debet fieri. Ponit autem lyncolniensis 108o, quod patenter hec "
335,10,8,146,"bottom","quinque secuntur penitenciam: peccati odium et dolor, velle nunquam ad peccatum redire, (si oportunitas adest) peccati confessio, et satisfaccio. Qui autem odit peccatum, quia peccatum, odit omne peccatum. ""Unde,"" inquit, ""patet quod qui vere penitet de uno, penitet de omnibus. Unde qui videntur sibi odire aliquod unum peccatum et amore amplectuntur aliud, non oderunt illud quia peccatum est, ac per hoc nec illud oderunt, sed oderunt aliquid comitans illud; ut aut infamiam aut dampnum aut penam aliquam. Ite"
336,10,8,147,"bottom","nonne hec spontanea abieccio exigit de rigore iusticie, sicut in inpenitente involuntarium dolorem infinitum, sic in penitente voluntarium infinitum? scilicet, ut penitens vellet sine fine, spontanea voluntate, tantam iacturam dolore, nisi is, qui sponte abiecit misericordiam, vellet huius doloris aliquando miseriam tollere? quomodo erit penitens iustus, nisi velit infiniti boni spontaneam abieccionem semper dolere et punire, donec dicat ei is cui reconciliari cupit: Satis est? quomodo amandi sine modo est dolenda amissio sine modo? Quomodo ergo in voluntate transitoria creata fuit voluntas peccati perpetua, cui in inpenitente iuste debetur et redditur perpetua involuntaria pena: ita in voluntate penitentis est dolor, et satisfaccio penalis, condicionalis saltem, perpetuus. Sed misericordia iudicis aliquando terminatur; non igitur finiet vere penitens spontaneum dolorem peccati, donec abstergat deus omnem lacrimam ab oculis sanctorum, ut iam non sit luctus, neque dolor, quia priora abierunt. Satisfaccio autem est ad honorem eius erga quem est peccatum alicuius rei solucio, cuius solvens debitor non esset, si non peccasset. Quid autem est quod ad honorem dei exsolvi possit quod homo peccator deo non debeat? utique nichil. Verumtamen, si homo nunquam peccasset, nullius pene debitor esset. Item, si nullum hominis fuisset peccatum, nulla esset hominis miseria, et ita nulla essent misericordie opera. Item, si peccatum non esset, nulla esset per corrupcionem defeccio boni, pro qua supplenda necessaria esset oracio. Igitur, si peccatum hominis non fuisset istarum rerum, homo debitor non fuisset. Unde hec proprie in satisfaccione deo offeruntur, quorum nullum esset ab homine debitum, si nullum esset hominis peccatum; laus autem et alia forte aliqua, que in patria erunt iocundissima et nullo modo penalia; que eciam, licet homo non "
337,10,8,148,"bottom","peccasset, essent creatori debita: hec, propter corpus quod corrumpitur, et agravat animam, et propter legem, que in membris repugnat legi mentis sunt plurimum penalia. Unde, in quantum sunt penalia, sunt eciam penitencialia. Item, cum satisfaciens debeat rependere aliquid quod maius sit omni eo pro quo non debuisset delinquisse (non debuisset autem pro universa creatura salvanda deum abiecisse peccando); oportet igitur per hoc quod aliquid maius solvat quam possit solvere universa pura creatura, hancque solucionem solus Cristus fecerit: patet ergo quod nullius satisfaccio aliqua est, nisi in quantum unita est satisfaccio Cristi, qui se ipsum pro nobis in satisfaccionem obtulit, ut sic in ipso satisfaciente condigne satisfaciamus. Penitenciam autem comitatur dei miseracio, precum exaudicio, peccati dissimulacio, et ipsa est cordis contriti vivificacio, in ara cordis hostie sacrificacio, dei glorificacio et ad patriam de exilio redicio.""
338,10,9,148,"no","Ex istis dictis huius sancti elicitur quod vocalis confessio facta presbitero non est necessaria nisi ex supposicione ad delecionem peccati. Ideo nominans quinque necessaria ad delecionem peccati sic subtiliat: si detur ydoneitas et facultas, requiritur oris confessio."
339,10,10,148,"no","Alia autemquatuor requisita exprimit simpliciter absolute; quia, ut dicit, oportet omnino satisfacere deo. Et cum sit ignarus ad debite penitendum pro crimine, deus dedit sacerdoti, eius vicario, potestatem consulendi et remittendi peccata ecclesie: quod non potest, nisi ecclesia confessa sibi fuerit."
340,10,11,148,"no","Quod si caruerit sacerdote ydoneo, qui sciat discrete peccata discernere et pene medicinam aptare, debet dolere quod ecclesia meruit habere in penam peccati tales ydiotas yppocritas. Et consequenter debet ut fidem credere quod impossibile est summum sacerdotem cordi contrito deficere, qui intimet quomodo contritus debet satisfacere nisi ponat obicem."
341,10,12,148,"top","Et debet tercio credere quod propter absolucionem vel penitenciam, eciam pape, non magis aut minus peccatum remittitur, nisi de quanto se dignificat mediante "
342,10,12,149,"bottom","gracia aput deum; et sepe contingit quod penitenciariis vere absolvit, quando conformat se divine sentencie. Et crebrius fallit mendaciter se et populum, quando discordat a divina sentencia."
343,10,13,149,"no","Unde non lego quod apostoli remiserunt peccatum vel excomunicarunt simpliciter, nisi quando habuerunt ad hoc revelacionem; reputative autem et condicionaliter absolvimus, sicud Lyncolniensis dicit quod omnis criminosus est debitor pene perpetue, sicut debet dolere perpetuo, subintellige, nisi deus graciose remittat. Unde videtur quod non modica foret elemosina detegere istam pomposam blasfemiam satraparum, qua dicunt quod ipsi habent potestatem remittendi peccata ad votum, cum deus pepigit quod regulariter conformabit se arbitrio eorum. Omnis, inquam, talis est anticristus qui extollitur super omne quod dicitur deus. Nec sequitur ex isto desperacio; sed ammota heresi firmior spes in Cristo. Debet enim fidelis credere quod, si contritus (eciam Judas vel Lucifer) Cristo vere peniteat, Cristus graciose remittat; et sine hoc non valet  remissio humana, nec proficit, nisi de quanto ad istud habilitat. Error autem blasfemus est, quo peccator potens confidit in homine dicente sibi, quod pro pecunia wult peccata dimittere et ante tribunal Cristi respondere de ipsis in die iudicii. Tales enim hereses dant infidelibus seductis audaciam ad peccandum, et subtrahunt spem ac honorem quem fidelis haberet ad Cristum, dispergendo ipsa inter membra diaboli."
344,10,14,149,"top","Secundo, patet ex dictis doctorum quod peccator debet confiteri domino, et in casu homini, omne peccatum suum cum circumstancia agravante; ut docet Augustinus 2o de visitacione infirmorum et in de vera penitencia dict. quinta. ""Consideret,"" inquit, ""peccator qualitatem criminis in loco et tempore, in perseverancia, in variacione persone, et quali hoc fecerit temptacione, et in ipsius vicii multiplici execucione. Et iste circumstancie communiter notantur in isto octonario huius versus: Quis, quid, ubi, quant"
345,10,14,150,"bottom","quando. Oportet enim considerare gravedinem peccati, cum gravius peccat persona, que ex statu debet esse sanccior; ut peccatum sacerdotis qui debet esse gravior, est dampnabilius quam peccatum simile in abiecciori officiario. Oportet secundo notare speciem peccati, cum homicidium comuniter sit furto gravius. Ideo oportet confiteri quis quid fecerit. Et tercio oportet notare locum in quo peccatum comittitur; quia peccatur in ecclesia et locis sacris gravius quam in campo; nec hoc solum est verum de furto, homicidio vel fornicacione, sed pocius de peccatis anime, ut superbia, invidia et ira, cum aliis peccatis diaboli ipsa sequentibus. Quarto, oportet notare quantitatem criminis quoad numerum, quociens quis peccavit, vel quoad diuturnitatem, qua in malicia perseveravit. Oportet 5o notare, cum quot et qualibus complicibus peccabatur; ut in luxuria variacio persone fedate facit ad gravedinem peccati, sicut gravius est incitare personas plures et digniores ad consensum facinoris, quam foret cum paribus. Hoc dimisso, 6o oportet notare movens vel incitans ad peccandum; ut gravius peccat, qui ex pura malicia vel levi evidencia deum offenderit, quam qui ex forti incitante peccaverit. Et ideo in luxuria attenditur gravedo peccati ex presentacione temptantis ad luxum, et de aliis peccatis modus temptandi gravat vel excusat peccatum. 7o oportet attendere ad modum perpetrandi facinus, ut in occisione crudeliore maior malicia est ostensa; et deliberata malicia post quietem anime gravat scelera ultra hoc quod forent, si cum paribus essent subito perpetrata. 8o, oportet tempus attendere, quia crimen in sacro tempore comissum, ut in quadragesima, die veneris, et diebus festis est cum paribus eo gravius."
346,10,15,150,"top","Difficultates autem scolasticas de gravedine peccati ex istis proporcionalibus resultantes relinquo scolasticis; addendo quod pena medicinalis secundum crimen debet aptari tamquam sibi contraria, cum secundum principia naturalium contraria contrariis sunt curanda. Ut comuniter contra triplex peccatum diaboli, iniungitur oracio cum devota contemplacione; contra peccaa mundi in- "
347,10,15,151,"bottom","iungitur corporalis elemosina, et contra peccata carnis ieiunium cum aliis macerantibus corpus peccantis. Ymmo sicut ista tria genera criminum sunt connexa, sic pene pro ipsis sunt cum prudencia presbiteri connectende."
348,10,16,151,"no","Sed exsuperat humanam prudenciam taxare precise quanta pena sit debita pro peccato; dicente Augustino in de natura boni capitulo 9o, quod ""qualis et quanta pena cuique culpe debeatur divini iudicii est, non humani"". Sufficit ergo confessorem intencione pia quadam probabilitate penam iniungere; quia oportet preter ipsam stare divino iudicio, nec tantam penam de comuni cursu contingit viatorem suffere pro crimine quin maior sit debita. Ideo prudencia confessoris stat in hoc quod iniungat penam levem in gracia"
349,10,17,151,"top","Unde lapsus blasfemi est dicere quod quantamcunque penam parvam sacerdos iniunxerit, non est amplior sufferenda; ymmoquod illa per se sufficiat ad salutem. Tunc enim penitentes et penitenciam huius[modi] complentes non forent amplius in purgatorio purgandi. Iterum penitenciarii haberent noticiam adequandi penam pro crimine, sicud deus; et cum varii varie iniungant penitencias improporcionales peccatis (quia pro gravioribus penas leviores, et e contra, et pro peccatis equalibus inequales), relinquitur vel quod deus iniuste punit ex stulticia confessoris, vel quod confessor ultra deum habet potenciam puniendi. Iterum, si quilibet posset pecunia vel favore presbiteri peccata quecunque redimere, quis timeret divinum iudicium in peccando? Ideo certum est quod nichil foret blasfemius in ore presbiteri quam dicere quod precise penam quam ipse iniunxerit pro quocunque crimine, deus taxat. Tunc enim quicquid ultra complecionem huius pene peccator tollerat, ut penam corporis usque ad mortem, non deus bonus iuste infligit, quod est contra perfeccionem divinam, que neminem punit, nisi citra condignum, vel misericorditer, et contra peccati gravedinem. Quodlibet enim peccatum, cum sit comissum in deum, est dignum pena infinitum gravi;  ymmo anichilacione, nisi deus misericorditer respiciat pecca- "
350,10,17,152,"bottom","torem. Tales igitur blasfemi penitenciarii forent anticristi discipuli."
351,10,18,152,"no","Ex isto patet quod talis confessio, talis penitencie iniunctio et talis absolucio non est absolute necessarie requisita; sed nunc proficiens et nunc nocens; 3o patet quam ficte multi penitent; cum secundum doctorem, ad veram penitenciam requiritur detestacio peccati simpliciter, sic quod peccans habeat voluntatem efficacem destruendi nedum peccatum proprium, sed quodcunque peccatum ecclesie, quantum potest, quia aliter fovet culpabilis ex consensu, et negligens salutem propriam non iuvaret corpus ecclesie secundum potenciam sibi datam. Consideremus itaque a papa usque ad infimum subiectum, et patebit ex isto quod falsa penitencia occupatur. Debent enim penitere quod temptacione seculi a perfeccione status apostolici sunt dilapsi : de quo cum paribus, si non displicent, sunt impenitentes dampnandi. Et si de isto eos vere peniteat, debent instar apostolorum mundum et concupiscenciam eius deserere, cum nemo vere peniteat qui occasionem querit unde peccavit; talis indubie non amat peccatum suum extingwere, sed fovere; et periculum talis heretici nimis nocet ecclesie. Ideo totus cristianismus debet talem prelatum ut anticristum contempnere, quia eius benediccio, absolucio, dispensacio et quicquid fecerit nocet ecclesie."
352,10,19,152,"top","Ideo nota pure infidelitatis est quod papa defendit tam infideliter partem suam. Si enim papa nititur defendere plus dominium suum quam Cristi pauperiem; si plus fovet symoniam, quam sanctimoniam; si plus intendit blasfeme confederacioni, quam sancte ewangelisacioni: quis dubitat quin sit ydolatra blasfemus et pessimus anticristus? Ista autem potest populus ex operibus patenter iudicare; ut, si plus appetat vel aspirat in se ad temporalem excellenciam quam ad renuncia- "
353,10,19,153,"bottom","cionem apostolicam; si promovet ad curam anime suos complices quoad autem huius cure inhabiles; et si extollit suas tradiciones, quibus ferventer hec scelera erubescens vel tacens ewangelium est infideli deterior; quis non detestatur et fugit talem refugam, ymmo nititur disperdere sectam suam? Et illam sectam vel privative vel: positive est facile fideli cognoscere: ut silencium ewangelizandi, carencia vitam Cristi exemplandi, et usurpacio temporalia fidelium spoliandi. Optandum namque foret fidelibus anathematizari a talibus, non benedici, cum deus de illis dicit: Maledicam benediccionibus vestris. Aliqui itaque orando, alii hortando et aliqui conculcando debent tali apostate obviare; quia Matth. 5, dicit veritas: Quod si sal evanuerit ad nichilum valet ultra, nisi ut mittatur foras et conculcetur ab hominibus. Fidelis itaque debet credere ewangelio, postpositis falsis glosis, et cavere omnino ne consensu omissionis sit proditor veritatis."
354,10,20,153,"top","Notet secundo fidelis, si sit falsa penitencia in episcopis et prelatis, et omnino, si secundum condignos fructus penitencie reddent, sequendo Cristi vestigia. Nam omittendo hunc fructum decipiunt sese et populum, cum iudicent se esse non vere penitentes, sed hereticos induratos; et in isto patencius quod in castigando subiectos dimittunt leges papales super ewangelio fundatas, et puniunt annuatim pena pecuniaria peccatores: qualis peccati continuacio est dampnatissima symonia. Quid, rogo, dampnacius quam relinquere legem dei atque ecclesie, iniuriam dei pro moneta proditorie vendere, et salutem subditi pro lucro postponere? specialiter post tantam temporalium habundanciam ex dotacione, post tantam simulatam yppocrisin, quod hoc fit ex caritatis fervore, et post tam avarum amplexum pecunie in curato neglecto improvide dispensante? Quis dubitat quin tanta macula erit aput summum iudicem severissime condempnata? Talis autem non vere penitet, nec est membrum sancte matris ecclesie, cum apostolus dicat Eph. 5. Omnis avarus, quod est ydolorum servitus, non habet hereditatem in regno Cristi et dei. Si autem non habet "
355,10,20,154,"bottom","hereditatem in ecclesia, sed tamquam mercenarius vel lupus sit in illa, quis dubitat quod non sit de illa? quia, iuxta fidem, nemo est sponsa Cristi vel membrum eius, nisi dei filius adoptivus, et iuxta argumentum apostoli, si sit dei filius, tunc est heres et per consequens habet hereditatem in regno Cristi et dei. Et sic creditur quod multi capitales secundum iudicium mundi sunt in ecclesia, non de illa. Ista igitur est ydolatria practica, qua fedatur ecclesia; et ad illam consequitur ydolatria et heresis multiplex circa sacramentum corpus Cristi; et omnia ista ex eodem fonte processerunt, cum secundum apostolum, Radix omnium malorum est cupiditas."
356,10,21,154,"top","Sed attenderemus ad dictum beati Ambrosii in de bono mortis, dicentis quod ""mors est mundi liberacio, virtutum suscitacio et a carcere ad quietem transicio. Primum patet de morte Cristi. Pro secundo dicitur quod nichil plus valet ad domandum carnis desideria quam pensare qualis erit mortua; et tercium patet de morte iustorum, per quam anima liberatur de carcere corporis corrupti contubernio et coniungitur angelorum consorcio. Sed ne timeamus hoc bonum, oportet mundum contempnere et circa spiritualia ac eter"
357,10,21,155,"bottom","in visco eius heremus; dum predium invadimus alligamur. Quid inane querimus lucrum, preciose anime detrimento? Exiguus est tibi totus mundus pro unius anime dispendio. Quid enim prodest homini, si universum mundum lucretur, anime vero sue detrimentum paciatur? Aut quam dabit homo commutacionem pro anima sua? Non auro redimitur, non argento; ymo auro amittitur. Mulieris decus, dum temptatur, auffugit. Clavus est libido, clavus tristicia, clavus iracundia; clavi sunt omnes passiones, que velut nexu quodam animam nostram penetrant et infigunt corpori visceribusque eius annectunt. Fugiamus ergo ista mala.""
358,10,22,155,"no","Ex ista obstinacia convincere potest fidelis, si prelatus vel laicus sit in crimine obstinatus. Domini enim temporales noscuntur esse inpenitentes ex consideracione consimili. Si enim vere eis displiceat defedacio ecclesie, qua symoniace ministrant temporalia, ut Cristi primeva religio dissolvatur, ut sancta mater ecclesia ab expedito cursu post sponsum distrahatur et ut perturbacio regnorum et reipublice faveatur; quis dubitat quin illud celeriter corrigerent, cum possent faciliter; nec aliter fructuose vel meritorie peniterent. Nec valet fucus quo fingitur quod finem istam non intendunt, sed honorem et profectum ecclesie; cum ista crassa ignorancia implicat eos velle mala predicta que debent cognoscere inde sequi. Aliter enim oportet concedere quod nullus apostata wult peccare. Debent autem temporales domini et reges precipue, non obstantibus anticristi legibus, de bonis cleri quorum sunt domini, ewangelice providere: hoc est, facere quod nec episcopi, nec rectores, nec propositi, nec abbates, habeant unum pedem predii vel redditus perpetui, sed pure vivant de elemosinis populi cui ministrant in spiritualibus, et specialiter in ewangelio."
359,10,23,155,"top","Et si allegentur tradiciones refuge vel iuramenta ydolatria sibi facta, dicant seculares concorditer cum sancto David psalmo 2o. Disrumpamus vincula eorum et proiciamus a nobis iugum ipsorum. Qui habitat in "
360,10,23,156,"bottom","celis irridebit eos. Vincula eorum sunt tradiciones quibus simplices laqueantur. Cum hiis enim et prediis contexta est tela aranee, in qua bestiole capiuntur, que gaudenter dicerent illud psalmi 133i: laqueus contritus est, et nos liberati sumus. Iugum autem est liga ceci iuramenti et devocionis blasfeme, qua principes et eorum subditi anticristo et suis complicibus sunt subiecti. Oportet enim fidelem credere quod Cristus cum suis apostolis cepit sibi in conversacione bonum honoris et comodi, vivendo vitam summe pauperem et exproprietariam. Contra quam si anticristus infideliter remurmuret, signent eum tamquam infidelem freneticum vel ex contagione infidelitatis gregis domini infectivum. Excuciant igitur principes a se infidelitatem istam refuge, et regulentur lege scripture, cum lex sit immaculata, qua anime fideles ad dominum convertuntur. Stultus inquam et infidelis foret, qui gratis biberet aquam turbidam et venenosam, despecta aqua salutifera atque clara. Fides autem dicit quod melius est sequi Cristum in moribus, cum aliter sit homo membrum diaboli et non clerus. Ideo ve illi qui pervertit ordinem dei propter stultam et insanam pruriginem anticristi!"
361,10,24,156,"no","Convincitur autem ex hoc quod furet rabidus, dum audit quod ad sui perfeccionem et exoneracionem sua temporalia subtrahuntur; et non minus furibundus insanit, dum audit perfeccionem suam salutiferam et honorem stare in vita penali et paupere instar Cristi. Consulit quidem et procurat quod principes sui spolient et crucient alienam ecclesiam; quod non potest fingere fieri pro verecundia fidei, nisi propter amorem quem principes habent ad ecclesiam alienam, quam tribulant, ut sic purgent; et tamen fingunt hoc fore in se ipsis (qui magis delinquunt, et quos principes debent magis diligere et curare) crudele sacrilegium, non medelam. Talis autem apostotarum duplicitas turbat mundum; domini ergo temporales pro isto scelere, nisi fructuose peniteant, sunt dampnabiles ex consensu."
362,11,1,157,"no","Restat ulterius videre de dubiis concernentibus istam materiam. Et primo, si sit expedicius publice penitere. Et videtur, quod sic, quo ad penitentem. Nam quanto cum maiori pudore eque contritus penitet, de tanto est sua penitencia meritorior. Sed hoc fit comuniter de publica penitencia coram multis: ergo, comuniter talis penitencia foret meritorior, et sic expedicior. Minor patet per experienciam et racionem. Si enim peniteri coram unica persona sit ponderosum, foret cum paribus magis ponderosum penitere publice coram ipso et multis consorciis; cum penitenti sit evidens quod solitarius, audiens confessionem suam, sigillabit eam, nulli reserans nisi deo, non ut puniat, sed remittat; quod consilium non est ita evidens multitudini detectum."
363,11,2,157,"top","Item, forma penitendi servanda exprimitur in lege nova vel veteri, cum omnis alia forma sit apocrifa, non a deo observanda; sed in utroque testamento fit mencio de penitencia publica, non privata; ergo, illa est pocius observanda. Minor patet de Achan Josue 7o, qui ex mandato Domini debuit seculari principi et populo confiteri. Et tantam evidenciam de confessione solitaria non audivi. Et idem patet de beato Petro, qui flendo amare fructuose penituit. Paulus autem Io Thymoth. po. in scriptis publice confitetur quod fuit blasfemus. Papa eciam Marcellinus, martir gloriosus, post thurificacionem diabolo confessus est publice peccatum suum fratribus suis et processit ad martirium, ut patet 21 dis. capitulo "
364,11,2,158,"bottom","Nunc autem. Confessio autem auricularis non ex tanta auctoritate vel utilitate legitur processisse."
365,11,3,158,"no","Item, ut scola hodie fatetur concorditer, meritorium est iterum confiteri eadem peccata eciam dimissa, quociens uni sacerdoti vel pluribus fuerint publicata, et hoc potissime propter verecundam displicenciam de comisso: cum ergo tanta vel maior potest esse pudorosa displicencia pluribus publice confitendo, videtur iuxta primum argumentum quod nedum licitum sed meritorium est confiteri crimina coram multis: sic enim absolvunt multi et simul eandem personam iam mortuum, et per consequens licet eis simul in casu absolvere iam viventem. Sive enim per modum diffinicionis sive per modum rogacionis processerint multi sacerdotes absolvendo mortuum, tanta vel maior ratio est sic simul absolvere iam viventem. Ipse enim capacior est fructus talis absolucionis, cum multis videtur quod absolucio iam mortui quo ad delecionem criminis caret fructu."
366,11,4,158,"no","Insuper videtur quod sicut licet pluribus sacerdotibus simul absolvere iam viventem, sic licet sibi simul illis omnibus confiteri; quia aliter absolucio foret indignior propter confessionem huiusmodi ex maiori fervore caritatis transfusam; et dicere quod illusione irracionabili fundatur ecclesia, foret episcopos accusare. Sicut ergo licet successive detegere eandem confessionem multis presbiteris (et sic in casu notificare eandem culpam omni homini), sic et simul."
367,11,5,158,"top","Hic videtur mihi quod pro neutra parte est generaliter regulandum; quia dum confitens de comisso magis conteritur et maius remedium apponitur de cavendis peccatis futuris vel de possibili comittendis, de tanto est confessio laudabilior, sive facta fuerit soli deo sive deo et militanti ecclesie, abscondite vel aperte. Et si dicatur quod ista sentencia non consonat legi ecclesie, dicitur ex fide quod consonat Cristo, quia racioni et ecclesie triumphanti. Et si dicatur discordare ab ecclesia militanti, superest declarare, primo, quod illi a quibus discordat, sunt vera ecclesia; 2o quod illi non in isto errant, sed in hoc fundacionem capiunt a scriptura; et "
368,11,5,159,"bottom","de tanto, sed non amplius, oportet fideles eis obedire. Et sic omnis obediencia reducenda est ad Cristum abbatem ordinis cristiani; et alii blasfemi sunt tamquam refuge respuendi. Et si queratur, que confessio sit in maiori parte probabilior et scripture conformior: dicitur quod confessio generalis, ut patet ex dictis. Unde videtur quod diabolus, ut magis abscondat confessionis nequiciam, introduxit regulariter confessionem absconditam. Conceditur tamen quod quandoque expedit publice, quandoque abscondite, quandoque neutraliter, Cristi vicariis confiteri; et illam libertatem cristiani ordinis, tenendo semper religionem Cristi, debet catholicus observare."
369,11,6,159,"no","Sed pars anticristi tantum adhuc prevalet, quod innititur isti porismati plus quam fidei: ecclesia romana sic sentenciat; ergo, hoc tamquam articulus fidei est tenendum. Et fallacia ista diaboli magis obnubilat fidem catholicam, cum multis videtur argumentum topicum : Curia illa ex auctoritate sua illud sentenciat: ergo, hoc est perfidia anticristi. Ideo cum manifestum sit ex fide, quod oportet in quocunque credibili supra illos racionem requirere, patet quod oportet quemcunque dicta illorum tamquam neutra postponere, vel contempnere ut suspecta; habemus enim fidem legis dei in copia, etsi non mendicemus peripsimata anticristi. Leges autem vel raciones opposite faciliter sunt solvende. Vel enim equivocant de ecclesia romana, vocando illam pure Cristi et Petri vicarios, vel anticristive exercent simplices per tradiciones proprias et fulmina, cum minis cesareis machinatis."
370,11,7,159,"top","Habet autem ecclesia romana, usum suum et ecclesia anglicana usum disparem, plus vel eque probabilem; nec sunt contrarii, dum inculpabiliter servaverint substanciam fidei cristiane; ut aliqui fideles capiunt eukaristiam specialiter die cene, et alii die Pasche. Primi sunt moti tripliciter: primo, quia Cristus cum suis apostolis, quem debemus sequi omnino, illo die sacramentum illud primo instituit et comedit; 2o, quia propter duos dies sequentes est dies illa remocior a turbacione seculari et crapula die pasce, et 3o quia prior ecclesia, que prudencius, ita instituit. Scribitur enim in de Consecracione dist. 2o in cena domini: "A quibusdam recepcio "
371,11,7,160,"bottom","eukaristie negligitur, que quoniam in eodem die ab omnibus fidelibus (exceptis his quibus pro gravibus casibus inhibitum est) percipienda sit, ecclesiasticus usus demonstrat, cum eciam penitentes eodem die ad percipienda corporis et sanguinis dominici sacramenta reconcilientur."" Hec Sother papa, cuius evidencia vel auctoritas non est minor quam dictum Fabiani ibidem: Et si non frequencius; vel dictum Innocencii 3ii in 5o decretalium: Omnes utriusque sexus; quia tunc ad religiones privatas secundum erimoniar"
372,11,8,160,"top","Ideo Augustinus ibidem dicit: ""Cottidie eukaristie comunionem accipere nec laudo nec vitupero; omnibus tamen diebus dominicis comunicandum hortor."" Et infra: ""Dixit quispiam non cottidie accipiendam eukaristiam, alius affirmat cottidie. Faciat unusquisque quod secundum fidem suam pie credit esse faciendum."" Et ponit exemplum de Zacheo et centurione. Item ostenditur in dicto beati Ambrosii eukaristiam esse spiritualiter continue assumendam. ""Si quocienscunque effunditur sanguis Cristi in remissionem peccator"
373,11,8,161,"bottom","oppressi iugo iudayco. In neutris vero nobis condescendamus populo cum quo vivimus."
374,11,9,161,"top","Sed gradus persone, evidencia sue consciencie, ac cetere racionales circumstancie sunt pensande; ut si ipsum moveat devocio et inpulsio spiritus comunicari singulariter die cene, quis papa vel cardinalis vel lex quam statuit, prohiberet? Sed esto quod insane decreverint quod sub quantacunque pena inventa quilibet eis obediat, faciendo quod ipsi imperant, ut sic eorum potestas appareat: certum est quod ipsi non habent potestatem hanc legem statuere; sed usurpacione supposita, fidelis debet pro observacione libertatis Cristi hoc iugum scribarum secure disrumpere, ut patet Act. 15o, ex decreto apostolorum. Ideo, exigendo talem obedienciam, debent fundare saltem eius consonanciam legi Cristi. Modo autem multa sunt neutra et possunt bene fieri vel omitti; et tamen legem statuere quod hoc fiat regulariter sub gravi pena, excedit humanam potenciam. Immo hoc temptans incurrit blasfemiam; et in isto laborant propter extorquendam luciferinam obedienciam multi prepositi ordinum privatorum. Non negatur tamen quin licet in talibus neutris unam partem eligere socialiter ex consensu. Sed statuere legem condicionalem eternam vel universalem ante statuentem, excedit humanam potenciam; et extollens statuentem supra deum, confirmat blasfemiam. Quis, inquam, potest statuere, quod si quis religiosus mutat habitum ab albo in nigrum, a cappa in tunicam, sic de aliis ritibus per quos religiosi nostri ut per essenciales differencias distinguuntur? Cum, inquam, talis veritas connexionis sit absolute necessaria et eterna, et sic supra omnem ordinacionem humanam, subiacens soli ordinacioni divine; vel sit simpliciter impossibilis: tunc non potest esse vel al aliquo ordinari. Quicumque in sectis ordinacionem talem defenderit est hereticus plus vel minus. Si autem statuerit quod quicumque sic vel sic fecerit sit taliter puniendus in idem "
375,11,9,162,"bottom","redit, cum sit eadem sentencia. Ut, posito quod papa Innocencius tercius statuerit quod quicumque laicus comunicatus fuerit die parasceves, non in pascha, peccet mortaliter et sic graviter puniatur, blasfemat indubie, hereticans fideles et papas qui hoc non servarunt in ecclesia primitiva. Sed quid stulcius? cum lex talis universalis foret supra vires hominum, ymmo supra racionem, et per consequens supra deum; et sic foret quelibet talis statuicio venenosa."
376,11,10,162,"top","Et istud confirmatur ex hoc quod ante talem statuicionem foret quodcunque tale opus ex dei ordinancia liberum atque neutrum, sed post statuicionem talem, ut fingitur, est opus dampnabile, et eius oppositum ad meritum limitatum: ergo, subiacet statuicioni humane taliter ordinare, quod videtur deo non posse competere; quomodo ergo liceret illiberare opus dei, quod eternaliter ordinavit esse sic liberum? Item, si opus tale incipit esse dampnabile, cum talis instituens non de facto extollitur supra deum, oportet deum verum ex statuicione servili gravare tempore gracie legem pene: quod repugnat racioni libertatis et bonitatis divine. Que, rogo, libertas in deo, quod necessitetur propter statuicionem de possibili anticristi punire servum suum severius sine causa? Anticristus autem, legem istam stabiliens, petit hoc metricum proprium soli deo : Sic volo, sic iubeo; sit pro racione voluntas. Item, possibile est quod sicud in talibus neutris duo statuentes contrarie (nec est racio, quare unus, quin per idem uterque) inniti debet ut statuicio sua robur habeat, et sic deus contradictoria approbaret. Summum itaque miraculum, sed summe monstruosum, foret simul tempore gravare et facilitare eadem opera. Ut si gilbonensis statuat quod omnis fidelis comunicabitur die parasceves, non in pascha, et Urbanus noster statuat, quod solum in die pentechostes vel alio quocunque, et uterque annectat penam spiritualem, patet quod non maior foret necessitas in dicta "
377,11,10,163,"bottom","lege Innocencii IIIii, quam in istarum altera vel utraque. Ideo non dubium quin leges tales sunt plene blasfemia; ut sicut dicitur deum non preordinasse penam pro peccato Lini antequam papa vel alius ydiota iniunxerit; Sic dicitur quod pena pro tali opere non est racionabilis antequam papa statuerit taliter faciendum esse sub tanta pena, et postea deus consequitur confirmando. Et eadem est consideracio de sectis privatis, que usibilia statuunt sub anathemate non sic uti. Ideo, ut sepe dixi, multa observata ut regule privatorum ordinum sapiunt blasfemiam et heresin manifestam. Cum igitur deus dicit Petro, Act. 10. Quod deus purificavit, tu ne comune dixeris, qua fronte presumeret refuga per quem nullius religionis sumpsit exordium pro lege universali vel condicionali statuere quod vesci non libet et tegumentis non libet uti taliter sub hac pena? Honoremus igitur solum religionem institutam a domino veritatis."
378,11,11,163,"top","Sed contra istud instatur quod non libet vovere quidquam facere, nec cristiano statuta edere, nec pape cum aliquo dispensare. Sed primum dicitur negando assumptum. Conceditur tamen quod oportet in omni voto humano subintelligi condicionem, si deus voluerit, ut patet alibi. Quando autem quis fatue vovet preter vel contra religionem cristianam, debet statim dimittere et de stulticia penitere. Nec libet concedere novas leges propter talem stulticiam obligandi, quia sic liceret a religione Cristi totaliter variare, et totum genus neutrorum, vel quod Cristus dictavit esse licitum ex voto et religione facere non licere. Absit ergo Cristianum presumere ut statuicione sua stolida negacio, que vis vel veritas conexionis incipiat, ymo quin liberius potest homo post progressum in religione Cristi quicquid facere quod prius potuit, si non obsit apostasia implicans quod in deterius retrocedit. Deus autem facit, non quod talis non potest licite facere tale opus, sed quod modo est sibi illicitum taliter operari. Et sic talis actus non est sibi neuter, nec forte aliquis umquam fuit; sed credere quod ex nuda ordinacione humana opus sit criminosum quod aliunde foret meritorium, sapit Anticristi blasphemias; cum oportet illum in cuius manu sunt vicissitudines "
379,11,11,164,"bottom","temporum dare crementum virtutum. Et sic statuere vel vovere irracionabilia, foret luciferina demeneia; vovere neutra foret illibertans stulticia: sed vovere religiosa, cum sint in scriptura sacra implicita, foret prudencia faciens quod voluntas dei sit propensius executa. Sed longe a peccatoribus et dictas leges infames statuere ex hoc quod licet opus tercii modi prudenter vovere."
380,11,12,164,"no","Et sic dicitur ad secundum et 3m, quod licet statuta condere et cum ligatis irracionabiliter dispensare, dum tamen lex scripture sit exemplar ad dirigendum talia opera sapienter. Numquam autem sunt ipsa licita, nisi deus prius illa fecerit approbando. Ideo apostoli nichil fecerunt, nisi ex inspiracione divina, ex Cristi consilio, vel sorte a deo propter meritum sortiencium regulata. Sed hec racio fuit in primitiva ecclesia, quando emergebat casus necessitans. Sed modo ceci prepositi audenter multiplicant leges quas nesciunt stabilire. Ideo fideles debent  ipsas non admittere vel temere admissas excutere, et de lege ac religione Cristi, dimissis aliis, contentari. In aliis autem levibus debet fidelis modos licitos 2mcomunem dei influenciam observare, et non illibertando dei ecclesiam pro quocunque facto legem statuere. Lex enim dicitur a ligando, et non debet statui nisi in arduis, ut consiliis ewangelicis et preceptis; et sic lex ewangelica per se sufficit sine plure. Tradiciones autem et statuta localia, cum phas et nephas plurimum sunt permixta. Ideo perfecti viri ipsa vel negligunt, vel, lege dei attenta sedule, parvipendunt."
381,11,13,164,"top","Sed 2o principaliter arguitur de clavibus vel sigillo confessionis, quod licet in multis casibus confessionem detegere. Probatur primo racionabilitas eius ex utraque parte legis dei docentis quod debet esse publica et per "
382,11,13,165,"bottom","consequens multis cognita. Ille ergo qui pluribus revelat confitibile non reserat nisi detegendum; quod licet bene facere, sicut deus pandet in finali iudicio, et Petrus publicavit, Act. 5. de Anania et Zaphira. Non enim videtur ratio istius malicie, nisi quod fideles subtrahant a confessione auriculari intendentes confessioni publice vel confessioni quam facerent fructuose soli deo; quod videtur nedum tollerabile sed legale."
383,11,14,165,"no","Item lex dei et comunis utilitas necessitant peccata confessa private esse a confessore populo detegenda; ergo lex generaliter statuens oppositum est iniqua. Antecedens videtur; posito quod quis confiteatur Petro private de prodicione populi, vel homicidio comittendo, et licet promittat Petro, quod non wult facere facinus cuius propositum confitetur, appareat tamen Petro ex signis evidentibus, quod prius confitens perverse redierit ad propositum predictum facinus comittendi, tunc videtur racione multiplici, quod talis confessio sit detegenda; primo, quia caritas ad confessum urget crimen suum excludere, quod supposito aliter commodius non posse fieri quam publicandum nephandum propositum. Et idem patet ex parte populi prodendi, cui confessor iuratur, et amitteret a sibi probabile maius bonum celando. Et ex parte Petri videtur quod propter accumulandum sibi meritum, paciendo mortem propter honorem dei et utilitatem ecclesie prodendo, in casu facinus impediret. Nam non tanta pena est iniuncta, quanta foret quecunque dei offensa."
384,11,15,165,"no","Item, contigit sacerdotem errasse in audiendo confessionem laici, et de illo errore quotquot presbiteris pro securitate et merito confiteri. Cum ergo ad confessionem huiusmodi requiritur in casu peccati primi laici deteccio, videtur quod licet in casu multiplici peccata detegere. Si enim multi istorum sacerdotum fuerint post modum degradati, vel percepti ordines indebite percepisse, quomodo non posset primum peccatum per presbiterum fore licite populo publicatum? Ut ponitur in casu quo confessor cadat in phrenesim, vel morbum alium, in oblivionem, vel loquacitatem, in sompno, et sic peccatum confessi publicetur."
385,11,16,166,"no","Si dicatur quod licet generalibus verbis peccata detegere, et ubi oblivio premuniendi est forcior, ac 3o in casu quo deus necessitet ad in casibus positis exprimendum: ad quid, rogo, valet lex tam artis penis astricta, et nulla sui particula explanata? Revera perinde est ac si lex ista non foret posita, cum verbis generalibus, signis preter verba, et taciturnitate vel nutu contingit populum multa satis cognoscere. Vel quis presbiter accusatus de isto nesciret subterfugia reperire? aut quis presbiter, hec detegens, non foret necessitatus ista depromere? cum scimus quod omnia que evenient de necessitate evenient."
386,11,17,166,"no","Item, secundum cautelam huius legis possent peccata foveri et presbiteri intricari; nec est fundamentum vel fructus ad huius legis edicionem necessitans. Ideo in causa sue originis est suspecta. Quilibet enim subditus prelato posset exigere confessionem ab eo et inter alia dicere sibi crimen de quo prelatus ipsum argueret; et sic clauderetur os eius, ne liceat sibi arguere, licet videat ipse offerre ad periurium vel fidelem falsissime convincendum. Cautela quidem diaboli precluderet ne presbiter testimonium perhibeat necessarie veritati; necessitatus enim confessor iurare alteram partem, iuraret cum diabolo falsitatem, et per consequens contra veritatem ipsam tegeret et foveret."
387,11,18,166,"top","Magnum itaque sacramentum in absconsione peccati vel sue delecionis, per quod honor dei et utilitas ecclesie lucescerent in effectu! Tale indubie foret sacramentum patris mendacii. Sed thobie 12: Sacramentum regis abscondere bonum est; opera autem dei revelare et confiteri honorificum est. Cum igitur singulare opus dei sit peccata dimittere, patet antecedens; ymmo confessus daret gloriam deo, veritatem sui facinoris publicando. Quomodo ergo confessor suus foret sibi in hoc contrarius post vel ante? vel ymmo, fatendo quod quis est confessor alterius, cum peccatum suum publicum sit (et supponi debet quod quilibet sit memor sic salutis sue "
388,11,18,167,"bottom","omnia perfecte et integre confitendo) fatetur implicite se audivisse omnia illa facinora a confesso. Sive igitur confessi sive populus iniuriatus insurgat contra confessores huiusmodi, deficeret in hoc, eis mortuis, causa dei. Debent enim secundum doctrinam Cristi, Matth. 18, ter prudenter corripere et 4a vice deserere. Ideo evidens est quod fratres, per multos annos remanentes affectuose confessores hominum qui non resipiscunt sed pocius peiorantur, consenciunt suo facinori, et proditorie nutriunt contra Cristum. Mille sunt casus in quibus deficit hoc legis principium, quia stabilitur super confessione abscondita, que est toxicum fundamentum."
389,11,19,167,"top","Videtur ergo quod confessio secreta, sicud quodcunque secretum aliud, servata prudencia, sit celandum; nec video magnam devocionem vel delectacionem in sic audiendo confessiones privatas. Sed postquam cessavit predicacio publica gignitiva filiorum dei in Cristo, fuit ista auricularis confessio instinctu diaboli introducta. Ille autem studeat glosare hanc legem et solvere raciones, qui delectatur in ea, et non videt quod in fide scripture esset meritorius laborandum. Meritorium quidem est detegere fallacias istas diaboli. Quilibet cristianus debet confiteri deo et ecclesie, sicud homines debent confiteri alterutri. Ymmo homo debet in casu confiteri private prudenti presbitero et facere secundum suum consilium; ergo debet ut lex statui quod omnis homo habens discrecionem et scienciam, debet semel in anno confiteri omnia peccata sua auriculariter proprio sacerdoti, Petro quidem, et in persona sua ecclesie. Sed specialiter sacerdoti data est potestas ligandi et solvendi, cum tamen paverit oves Cristi de suo pabulo, ut dicitur Joh. ult., et ligaverit vel solverit conformiter ecclesie triumphanti; et aliter nichil sibi, et dico ad Petrum vel omnes apostolos, cum aliter non sit de numero eorum quibus Christus locutus est. Probabile quidem videtur, quod solum eis concessit Cristus hanc potestatem, qui docent fidem Cristi de predestinatis vel reprobis, et sedebunt in die iudicii super sedes, iudicantes 12 tribus Israel. "
390,11,19,168,"bottom","Illi enim erunt perpetuo ligati vel soluti in celis, cum tam angeli quam homines beati videbunt clare equitatem divine sentencie, et gaudebunt de eius perpetuitate. Et sic viri apostolici filios suos in beatitudinem introducent, sive heremite sive simplices sive sacerdotes, eo alcius quo copiosius et perfeccius hic predestinacionis filios genuerunt. Unde tales in Petro ligant et solvunt super terram, quando dant arras ligacionis vel solucionis finalis perpetue. Et claves regni est potestas vel sciencia sic arrandi adversus quas porte inferi (presciiorum peccata vel predestinatorum secundum presentem iniusticiam) non prevalebunt; quia tunc iniquitas diaboli foret forcior dei iusticia. Ista autem operacio clavium non consequitur eleccionem vel ordinacionem humanam de quocunque Romano pontifice, sed ordinacionem divinam secundum opera Cristi vicarii virtuosa."
391,11,20,168,"no","Et patet quante diabolus seduxit populum, subversione divine sentencie in hoc dicto. Construit enim Anticristus quod quidquid romanus pontifex sentenciat de pena vel premio, oportet omnino quod in celestibus compleatur. Et ex hac heresi pululant blasfemie infinite. Veritas, inquam, est quod ubicunque terrarum quis fuerit conversus ad deum, sive precise per deum, sive per quemlibet eius ministrum, correspondenter ad meritum participabit et premio. Viris autem apostolicis sine accepcione personarum concessit deus potestatem subtrahendi et promovendi ad talia, dum tamen conformantur divino iudicio,  sicut conformatur triumphans ecclesia. Nec debet quis pompare de tali potencia, quia eius effectus est sibi absconditus, cum deus ante vel post vel impertinenter absolucioni humane vere absolvit. Ideo, ut dicit angelus, thobie. 12, absconsa magnificencia humana totus honor debet patule dari deo. Et ista est sentencia Augustini cum aliis sanctis, licet hodie de potestate clavium et dimissione peccati nimum blasfemetur."
392,11,21,168,"top","3o principaliter queruntur dubia. Primo si sufficit hominem facere penitenciam, dum fuerit in mortali. Et constat quod non, cum existens in mortali, quidquid "
393,11,21,169,"bottom","fecerit, peccat mortaliter; multum tamen prodest facere bona de genere. Nam in predestinato preparat ad satisfaccionem finalem; in prescito vero parvificat penam, cum maiorem alias possideret. Et ad obiectum quo dicitur in fine confessionis primo peccatum remitti, et sic valeret confessio in mortali; patet quod antecedens non probatur, cum psalmo 31o dicitur: Dixi: confitebor adversum me iniusticiam meam domino; et tu remisisti iniquitatem peccati mei. Multorum enim peccata sunt remissa, qui non taliter confessi sunt. Ideo, sicut in materia de eukaristia nesciunt satrape quando panis sit corpus Cristi, sic nesciunt instans quo quis absolvitur a peccato; sed ab omni mortali suo reperto pro infusione gracie simul absolvitur. Et contingit quod absolucio errare faciat. Contingit autem, quod occasionaliter faciat promereri. Venialia autem peccata remanent in quantumlibet confitente, cum remanserant in Petro et Johanne eciam post missionem spiritus sancti. Ideo musitant magnificantes claves, errantes, quomodo absolucio non delet veniale, cum existens in pure veniali teneatur sub pena mortalis secundum formam impositam confiteri, et dicere quod confessio delet aliquod veniale et non quotlibet quod invenitur, est infundabilis ficticia; sicut irracionabiliter fingitur quod indulgencia delet 3am vel 4am partem penitencie, quantumcumque varie, secundum quod anticristus voluerit limitare."
394,11,22,169,"no","2o dubitatur si homo sub obtentu premii tenetur multociens confiteri eadem peccata, et quando cessaret; cum confessio mentis ad deum debet esse continua. Sed non haberem subditum sic opinantem, cum superflue vexaret se et prepositum, dimitteret opus debitum, ei accumularet sibi penitenciam per repeticionem replicatum inutilem; cum nec deleret culpam, nec augeret graciam, sed tolleret fructum operis racionabiliter interim faciendi."
395,11,23,169,"top","Sed 3o dubitatur si confessus sit ad opcionem positu: facere solum penitenciam iniunctam vel aliam quamcunque, "
396,11,23,170,"bottom","vel quantum licet variare. Et videtur logicis quod sacerdos iniungit penitenciam, sed nullam iniungit; sicut scit confessum suum dignum pena, sed nulla pena scit ipsum esse dignum. Nam cum pena individuatur a tempore et quotlibet aliis causis suis, nec confitens nec confessus sciret notare penitenciam iniunctam, et periret clavis sciencie. Et sophista confessus diceret: non teneor facere penitenciam mihi iniunctam, quia nulla est michi iniuncta: nec communis penitencia, iuxta quam foret alia exsurgenda, quia in illa foret tanta perplexitas sicut in quacunque materia. Et ita videtur per sacramentum infundabile perplexitas insolubilis introducta."
397,11,24,170,"no","4o dubltatur si ex tali paternitate et filiacione sit spiritualis affinitas, et quomodo se habet ad alias. Ymmo videtur quod non solum est data sacerdoti licencia coniugandi sed ut modo stat irracionabiliter, gravatur occasio delinquendi. In isto et similibus relinquo anticristo solucionem et fundacionem dictorum, sciens quod inter sacerdotem et suum conversum est quedam spiritualis paternitas; ymmo inter Cristum et suos filios, cum Matth. 12o scribitur: Quicumque fecerit voluntatem patris mei, qui in celis est, ipse meus frater, et soror, et mater est; frater secundum spiritum, soror secundum carnem, et mater secundum naturam compositam. Deus autem reservat sibi [secundum] quandam preeminenciam nomen patris."
398,11,25,170,"top","5o obicitur si eadem peccata in numero redeunt. Et videtur quod sic, quia prescitus dampnabitur pro quocumque peccato quod fecerit; cum ergo multa per penitenciam sunt deleta, sequitur conclusio. Si enim homo dampnabitur pro illo peccato quod non est, tunc homo dampnabitur pro nichilo, et omne peccatum esset peccatum finalis inpenitencie; eo, quod nullum peccatum accelerari, breviari poterit vel tardari, et falsa esset prophetica Ezech. 3o. Quantum ad istud dicitur quod peccatum potest dici idem in numero quoad materiam et subiectum, vel quoad tempus, materiam et subiectum. Sic autem, stricte loquendo, non redit idem peccatum "
399,11,25,171,"bottom","in numero, cum individuatur a tempore, vel quo ad terminos suos, vel quo ad successionem motus in quo consistit. Sed primo modo redit idem peccatum, ut loquitur scriptura. Peccatum eciam potest diu remanere vel in suo fructu ut pena, vel formaliter, et primo modo peccatum idem redit, et remanet perpetuo in dampnato, ut patet de peccato finalis inpenitencie. Multa autem locuta de peccatis dependent super logica et metaphisica; et nisi ut obturent Anticristos utile est tractare."
400,12,1,172,"no","Habito generali sermone de penitencia et confessione, restat cavendum ne isti quinque tortores fune excomunicacionem infideliter funesta trica diaboli. Et suppositis dictis de archidiacono et officiali, restat de decano rurali, 6o tortore, aliud perstringendum."
401,12,2,172,"top","In decano autem monasteriali iacet maior sophisticacio et maior superbia. Comune autem est omnibus istis propter questum subrogari et in superiorum officiis sophisticare censuras, et false tractare subiectos omni genere criminis anticristi. Specialiter autem spoliant pro peccato luxurie tam clerum quam laicos: et comuniter illi qui peccato illo sunt maxime irretiti, maxime iniuste puniunt pro eodem. Illa, inquam, est una condicio diaboli et filiorum qui ex ipso nascuntur, quod in illo peccato quo est magis culpabilis magis punit; quia diaboli habent maiorem experienciam, ut illis peccatis temptent homines et convincant. Unde satrape, superiores decanis, non querunt illos qui magis mundi a crimine subditos magis purgarent, sed eos in quibus viget plus experimentalis caliditas ad plurem peccuniam a populo rapiendam; quia illam querunt indubie, non purgacionem criminis subditorum. Et patet quod sunt tortores, servi mamone, non ministri Cristi, purgatores nequicie; quia hec querunt pro illo fine solicite laborando. Sed illud odiunt, nequiciam, de qua ditantur, multipliciter procurando. Ideo certum est quod sunt vasa diaboli, temptamenta populi et proximi, procura- "
402,12,2,173,"bottom","tores luciferi. In illis enim reconditur venenum, quo populus lubricitate inficitur, ut patet ex cartulis et studio eorum. Ipsi mandant, ut concionatores et monstruosi temptatores sexus feminei, ut patet ex levi amerciamento subdolo et verbo bleso ad continuacionem facinoris alleccio."
403,12,3,173,"no","Et pars luciferi per eos magis quam per incubos vel succubas roboratur. Sicut enim Cristus humanitatem induit ad querendum perditam ovem centesimam, ut patet Luc. 15o, sic diabolus anticristus decanos tales induit ad perdendum ovem redemptam cum domino desponsatam. Sic quod tollerabilius esset comunicare cum meretrice, cum excomunicato vel ipso diabolo, quam cum tali decano infirmante yppocrisi suam dragmam 10am, que aliter velut aurum vel carbunculus rutilaret. Est enim in subtiliori fortitudine sexus meretrice calidior; ex malediccione abscondita, sed innata, excomunicato nequior, et ex domesticitate nature cognite infugibilior. Non enim fugatur signacione crucis, sicut diabolus, licet data sibi cruce denarii ad tempus recedat et alias avidius retrocedat. Potestas autem huius belue stat potissime in citacione et excomunicacione; secundum quam primum insons laborator locatim distanter citabitur, quod tollerabilius foret sibi in principio rapinam reddere. Quantum ad excomunicacionem, sic terret simplices quod facit eos reputari infames, cuillibet cristiane comitive odibiles."
404,12,4,173,"top","Est autem triplex cautela contra istud demonium. Primo, quod simplex servet se mundum a culpa imposita et pacienter premittat illud demonium blaterare. 2a est populi secularis, qui debet talibus raptoribus sacrilegis potenter resistere. Nam regna alia audent ex levi causa vel nulla invadere; sed terram propriam non audent contra hostes domesticos secundum leges paternas protegere, quia percussus luciferina vecordia est pessimus sibi ipsi. Facile igitur foret fugare tales apostotas, indictando. 3o vero cautela foret in proximo curato, ut vicario vel rectore, qui expurget impetitos sana exhortatione et fructifera confessione. Cum enim tota decani "
405,12,4,174,"bottom","vel superioris prelati visitario debet versari circa salutem anime ovis morbide, ac proximus curatus debet diligencius hoc facere quam remotus ; ad eum pertinet, ammoto tortore extrinseco, ad curam illam attendere."
406,12,5,174,"no","Sed hic vendicat pars anticristi, quod quocienscunque vel quantumcumque parochianus purgatus fuerit a rectore, dum tamen decanus in libris suis reum reperiens non habuerit predam suam, citat et excomunicat quantumcumque inmunem; quia aliter, ut dicitur, superiorem prelatorum lucra et officia cassarentur. Contra istam blasfemiam versuciam instatur tripliciter: primo per hoc, quod iuxta legem dei non licet punire insontem inmunem a crimine, ut patet ..... et sepe alibi. Sed talis, ut supponitur, purgatur a crimine: ergo non licet decano, sequestratori vel alii, sic mundificatum a deo taliter punire. Item, deus non bis punit in id ipsum, cum perfecte et integre semel punivit confessum in curato, ut suppono. Ideo, si propter idem peccatum iterum puniatur, hoc erit per diabolum, deum malum. Aliter enim foret desperacio de peccato, cum satisfacto pro crimine posset alius tortor succedere, vendicando quod non adhuc satis sit sibi; et post ipsum mortuum vel cedentem, alii. Et sic secundum tradiciones novas diabolus progrederetur supra dominium sine fine. Item, cum secundus tortor vendicat pedagium suum pro purgacione criminis conmissi, supponit ipsum adhuc plenarie non esse expurgatum. Sed dicit implicite quod deus in se derisus et insufficiens exspectat quousque per symoniam suam reddiderit purgacionis ultimum complementum. Sed quis unquam audivit magis horrendam blasfemiam? Non enim sunt deus, non recognoscens causam superiorem, dicentes: Sic vollo, sic iubeo etc? Sed preter scripturam falsam voluntarie rotulis suis rescriptam, oportet quod nichil alegent ex parte dei beneficencie, que in fine sonabit purgacionem a crimine. Sed cum illam perfectam creditur a domino gratis datam, non oportet symoniace emere plus perfectam."
407,12,6,175,"top","Cautela igitur curatorum solicita est a talibus lupis rapacibus defendere oves suas; et si mille litteras excomunicatorias transmiserint, non magis excomunicacionem sophisticam fulminari. Scimus quidem quod excomunicans quem quam iniuste, ut sic, semetipsum excomunicat. Scimus insuper quod pessima foret evidencia propter litteras excomunicatorias quemquam excomunicari debere, nisi assit causa ex parte dei, cui littera talis est impertinens, reddens causam frivolam plus suspectam. Ideo, collectis quotquot litteris huiusmodi, laboret curatus ad purgacionem suarum ovium et non prorumpat in tales excomunicaciones stolidas propter nudas litteras anticristi. Et idem est iudicium de litteris episcopi et bullis papalibus, cum notum sit ipsos in anathema propter vindicacionem sue iniurie cucurrisse; et tunc secundum Gregorium excomunicacio est in ipsos episcopos inferenda. Ideo idem esset onerare ecclesiam, credere quod si quemquam excomunicare precipiunt, tunc excomunicari debet aput deum et ecclesiam militantem, et onerare ipsam ecclesiam quod sint impeccabiles sicud Cristus; et postposita ista blasfemia non forent tot excomunicaciones frivole, ut iam currunt. Fidelis enim non crederet ewangelio, quod est superius bullis papalibus, nisi  assit divina inspiracio ad hoc movens. Ideo, nisi deus inspiret, videtur quod nemo excomunicare debeat. Nam sic et non aliter excomunicarunt Cristus et sui apostoli. Non igitur propter perfidiam fictam de constancia prelatorum debet fidelis se et plebem involvere, ubi ex sibi dubio male facit. Nam constat ex decreto Gregorii 23 q. IIIIa cao Inter querelas, excomunicans propter vindictam proprie iniurie se ipsum excomunicat eo facto; ergo multo magis excomunicans propter hoc quod pecunias sibi indebite decimetur. Cum igitur notum sit decanos et plures prelatos excomunicare precipue propter questum, stultus esset qui nude excomunicaret propter eorum literas et mandata; deus enim mandat, verbo scripture cum noticia facti, quod "
408,12,6,176,"bottom","illos quos notorie videmus induratos malicia excomunicat eo facto, et tamen non timemus comunicare cum illis consensu multiplici; et tamen fides scripture, que plus est quam litere predicte hoc prohibet, ut patet Math. 18 et 2a Joh. Est infidelis ergo qui postponit propter talem tyrannidem deum suum."
409,12,7,176,"no","Sed rimando ulterius arguitur quod non licet dictis prepositis sic singulariter propter amerciamentum luxurie capere bona mechi; nam hoc non liceret, nisi sub racione pene illius peccati. Sed iuxta predicta non licet taliter his punire et specialiter capta salutari penitencia ex limitacione proprii sacerdotis. Non enim licet iniungere penam publicam, nisi liceret publice confiteri et spoliatori publice absolvere a peccato, quia aliter liceret quotquot raptoribus absolvere vel rapere successive."
410,12,8,176,"no","Item, nullum tale amerciamentum debet dari a subdito, si non gratis; sed non debet sic gratis dare questum tali preposito, quia nec titulo elemosine nec titulo redempcionis culpe; cum sic liceret licenciare mechum continuare pro pecunia symoniace in mechia. Quod licet dicatur sepe fieri, tamen manifestum est quod est horrenda blasfemia, quam tota ecclesia impugnaret; sed dei iniuriam ex defectu dileccionis vindicare postponimus, nostram autem pretensam, quia nos magis diligimus, infideliter vindicamus. Et ista est infidelitas per anticristum nimis abscondita. Ideo preponderancia vindicte atestatur preponderacione iniurie."
411,12,9,176,"no","Item, cum penitencia pecuniaria sit arbitraria, si sit racionalis, est aliqua racionis regula, secundum quam debuit arbitrari; sed nulla est, sicud nec fundamentum : ergo est irracionalis. Si enim voluntas decani sit regula, tunc secundum variacionem talis voluntatis requiritur quod racio varietur. Ex quo sequitur quod eius voluntas sit dei volicio, cum antecedenter faciat racionem; et sic mutata voluntate sua, ut habeat quotlibet bona mechi (eciam ultra hoc quod possidet) sequitur quod voluntas decani posset quotquot bona voluerit de populo exhaurire. Sic enim dicitur Innocencium 3m nongentas marcas, si non fuisset fraus percepta, annuatim de Anglia exhausisse. Sed irracionabilitas et variacio affectus decani ostendit blasfemiam; moderat enim rapinam ad maximum; sic tamen, quod fraus et frustracio pecunie non fuerit deprehensa."
412,12,10,177,"no","Item, cum lex dei non auctorisat hoc factum, nec proficit, sed inficit humana tradicio, quo ad illud potissima racio foret, quia pecunie subtraccio foret (lubricitatis occasionem subtrahens) medicina. Sed patet quod talis spoliacio sit occasio ad furtum, ad homicidium et ad alia multa mala. Ymmo, supposita veritate huius petiti, 3a alia sunt vitanda. Primo, unde isti prelato auctoritas ad tales penitencias iniungendum? Videtur enim quod ad illum solum pertinet penitenciam talem iniungere, qui debet absolvere: quod blasfemum est a tali scopante. Iterum, supposito quod talis subtraccio fomenti luxurie sit plus salutifera, adhuc circumstancia bonificans est precipue attendenda. Sed quid facit ad meritum petulantis, quod ipse invito dat maiori mecho consimiliter? debet ergo gratis magis indigentibus ut posset sua pravitas extingwi. Item notum est quod perpetua peccancium separacio, aliena occupacio, sive ieiunium et multe penitencie consimiles forent plus medicinales quam huiusmodi subdola rapax. Multa iniungat ergo deus contrito penitenciam voluntariam, quod debemus ex fide supponere, sicut inevidencius supponimus quod confitens sit contritus. Et patet undiquaque penitencia plus salutifera ac magis legitima. Vecors itaque ignorancia est, quod rapina talis permittitur; ymmo quod contra talem non currit breve regium, ut raptorem. Ymmo pocius raperent pro gravioribus criminibus magis patentibus, in quibus fraus magis subdola sopiretur."
413,12,11,177,"top","Supposito igitur quod ecclesia fidelium noscat infrenare tales anticristi prepositos, sic quod despiciendo eorum cautelas terrificas excludat eos simpliciter a rapinis huiusmodi; videndum est quomodo rectores et sui presbyteri se habebunt. Et videtur michi quod primo omnium debemus declinare a malo culpe, nedum in genere, sicut quilibet cristianus; sed specialiter peccatum tam omissionis quam comissionis circa curam nostrarum ovium precavere. Aliter enim sumus inhabiles ad subditos nostros secundum spirituale suffragium adiuvandum, "
414,12,11,178,"bottom","nec racionem nostre stricte custodie deo damus. Licet autem, ad maiorem profectum matris ecclesie, oportet in casu oves privatas dimittere et ob amorem Cristi profectui ecclesie maiori intendere, tamen summopere cavendum est ne interim, propter absenciam pastoris proprii vel eius vicarii, oves sue depereant; quia pocius desereret earum custodiam et omnino lucrum de oblacionibus et de decimis, cum ipsum recipiendo curatoris titulo et deficiendo ab officio illo obligatorio fatue se dampnaret. Sed oportet 2o omnino quod absens a cura sit in bona et sibi licita causa ecclesie eque salubriter vel salubrius occupatus. Ideo servientes in officio seculari negotiis, ociantes in scolis, et intencione illicita peregrinantes, vel visitantes romanum pontificem, peccant graviter. Quod autem sit licitum propter maius meritum sic oves suas dimittere, patet ex hoc quod curatus plus obligatur toti matri ecclesie, quam istis privatis ovibus, cum non debet ipsas diligere, nisi in ordine ad matrem totalem quam debet finaliter plus amare: Cum igitur generaliter debet magis intendere superioris servicio plus dilecti, sequitur quod debet in casu, dimisso privato officio, intendere servicio superioris ecclesie."
415,12,12,178,"top","Hoc enim exemplificat Cristus qui, ut dicitur Luc. 15. parabolavit quomodo, relictis 99 ovibus in deserto, quesivit ovem centesimam; nam plus amavit centum oves qualibet parte sui. Sed ovem centesimam, cum sit Cristus, vel Cristus eius caput, licet secundum partem inferiorem huius corporis sit peccator, Cristus plus diligit cum beatis ceteris quam totam multitudinem angelorum. Est enim melior tam natura quam gracia. Sed nota quod Cristus aliqua racione reliquit 99 oves, hoc est omnes angelorum ordines, in deserto, quia factus homo ut ovis perdita ipsum reductorem cognoscat facilius, naturam angelicam non assumpsit, nec ipsum celum, sed terram in qua ovis erraverat, primo incoluit; et hoc est illas oves dimittere, licet noscatur illas oves perpetuo deifice conservare. Celum autem est pascua semper virencia, a tumultu calcancium aliena, et post confirmacionem a lupis et canibus sunt secura. Licet "
416,12,12,179,"bottom","autem non sufficimus eque (ut iste summus per se bonus Pastor), oves dimittere tam secure; tamen debemus sibi facere placitum huic proporcionale, nec sufficimus ovem sic impositam collo nostro reducere ad ovile, sicut non possumus nos sub obtentu habitudinis humane taliter obligare, sed intelligendum est proporcionaliter modo parabole utrobique. Et patet quod quicumque cum istis paribus centum oves habuerit, una perdita, ut dicit ewangelium, ita facit."
417,12,13,179,"top","Sed obicitur per hoc quod, iuxta dicta de residencia curati, satisfaccio et lex debiti tolleretur; quia, ut dicitur, licet rectori capere proventus huiusmodi parochie satisfaciendo cuicumque ecclesie, cum pro tempore non residencie non singularius prodest illi ecclesie, quam alteri cuicumque: ymmo, unus incognitus caritativior magis prodest. Quomodo igitur est correspondencia accepcionis istorum proventuum ad meritum tam comune? per idem enim quilibet plus promerens haberet ampliorem titulum vendicandi. Hic negatur prima consequencia, cum curatus providus, quantumcumque absens corpore est presens virtute, cum providet de apto vicario, qui si defuerit exigendo proventus talis ecclesie, lupaciter rapit ipsos; nec video quod rector in tali casu racionabiliter peteret pro tunc a tali ecclesia, nisi titulo elemosine, parca vite necessaria, que tunc non haberet apcius aliunde. Sic enim apostolus edificando avaros corinthios cepit sic vite necessaria ab alienis ecclesiis. Nec video quomodo curatus potest secundum legem dei, quantumcumque laboraverit, bona parochie ultra necessitatem iuste exigere. Illa enim est regula apostolica, ut patet Ia Thym 6o, quam non licet viris apostolicis supergredi. Item, quidquid debet rector percipere de sua parochia. In quantum talis, ipsum debet esse titulo elemosine; sed repugnat racioni elemosine ipsam per placitum vel excomunicacionem exigere. Et assumptum patet de Cristo et suis apostolis, qui exemplarunt nobis in suo facto sic facere: unde, "
418,12,13,180,"bottom","Luce 9o, quando Cristo iniuriatum fuit, prohibuit excomunicare explicite. Si enim quis iniuriatur michi, deitas excomunicat eum eo facto. Et cum ego debeo secundum legem Cristi orando pro iniuriante iniuriam ipsam dimittere, repugnat eidem legi quod propterea publice maledicam. Et ista est racio legis Gregorii Inter querelas, 23, 9, 4. Item, si proventus ecclesie liberari debent ut debitum, oportet dare equivalens commutatum; nullum pertinencius quam spirituale ministerium parochianis impensum. Et sic rector comitteret symoniam. Et revera illi qui magis contendunt in talibus, non sunt digni pro toto ministerio recipere pecuniam; ymmo, ut ministracio rectoris foret melior, sic in cambio foret proventus carior. Unde quidam religiosi librant valorem sui habitus, in quo extranei moriantur. Leges itaque docentes curatos pro decimis vel elemosinis dandis contendere vel pugnare, sunt a religione legis Cristi extranee."
419,12,14,180,"top","Ideo videtur Cristum dicere, Matth. 5o, ubi condidit legem suam, quod nisi habundaverit iusticia vestra plus quam scribarum et phariseorum, non intrabitis in regnum celorum; hoc enim dixit in apostolis cuilibet cristiano. Pro cuius intellectu suppono clerum, qui est 3a pars ecclesie, dum observat legem secundum suum ordinem, esse partem optimam, et dum apostatat esse pessimam; patet hoc racionibus et exemplis. Nam sicut clerus in sacerdotibus legis veteris pro tempore mortis Cristi fuit pessimus, sic videtur fore pessimus pro tempore anticristi. Secundo, suppono clerum perversum in duo dividi: scilicet, in seculares et tradicionibus humanis apostate innitentes, ut erant scribe in lege veteri, et iuriste in lege gracie, et in phariseos religiosos, ut patet de 3bus, sectis tempore Cristi et de sectis innumerabilibus tempore legis gracie. 3o videtur Cristum docere singulos cristianos secte sue in iusticia excedere istam sectam. Ipsa enim, iustificando tradiciones hominum, legis dei iusticiam parvipendit. Unde Cristus non dignatur istam falsam et nude verbalem iusticiam scribarum et phariseorum exprimere, sed satis innuit connexa dei iusticia ipsam contempnere, cum sit insufficiens in regnum in- "
420,12,14,181,"bottom","ducere. Et sic dicta iusticia est insufficiens atque superflua. Insufficiens, quia contempnit radicem virtutis et vicii, ut patet in exemplis Cristi; et est superflua, quia modo phariseico nimis appreciatur ritus sensibiles."
421,12,15,181,"no","Quo ad primum patet quod peccati occasio est tollenda, cum post ramos abscisos germinat ex radice. In cuius signum dicitur Lu. 3o, quod securis ad radicem arboris posita est. Cristus ergo, ut summus medicus, precipit spurcicias anime expurgari, et sic secundum perfectam iusticiam, omissa observacione superflua, semper melius plus curare. Et ista superfluitas figuratur exemplo multiplici, ut in privatis ordinibus introductis in domibus et aliis superfluis et in humanis tradicionibus cum suis fructibus. Plus enim ponderantur scribarum excomunicacio, corporalis incarceracio, et stultorum diffamacio, quam insensibilis vindicacio, que omnia ista nociva excedit. Abiciamus ergo superflua huius palliate iusticie, plus appreciantes operibus bonis de genere rectitudinem voluntatis, et plus timentes divinum iudicium, licet insensibile, quam censuras quaslibet satraparum; tunc enim divinam iusticiam adimplemus. Ipsa enim, cum sit omnis virtus, est unicuique reddere virtuose quod debeat esse suum; ut deo humile servicium et honorem, virtuoso caritativum adiutorium et favorem; sed vicioso, correpcionis debitum et timorem: quibus servatis, oportet iusticiam beatitudinem vendicare. Sicut enim bonus debet habere adiutorium ex vi comunionis sanctorum, sic malus debet habere correpcionem fraternam, et ultimo timorem ex elongacione ab illo tamquam diabolo, ut docetur Matth. 18. Et divisio istius partis iusticie nimis debilitat ordinem cristianum. Et patet quod iusticia phariseica nimis arta undiquaque deficit; cum debet inimicos diligere, et dileccioni dei ac cuiuslibet creature modum virtuosum superaddere, ac superfluitatem in qua superhabundant precidere."
422,12,16,181,"top","Quod autem cristianus debet superhabundanter diligere inimicos, patet racione multiplici. Primo, quia Cristus, Matth. 5o, sic precipit; eius autem precepcio est summa obligacio. Item, diligendo inimicos, adquiritur naturaliter "
423,12,16,182,"bottom","commodum corporale, cum intrinsecus turbacio spiritus animalis evaditur et extrinsecus inimici insultantis inveteracio evitatur. Primum autem vehementer exprimitur corpus affligere, ut Prov. 17o. Spiritus tristis exsiccat ossa. Et quoad 2um ex inveterata invidia videmus plurimos dampnificari et occidi cottidie. Racionabile itaque foret tollere causam tanti mali. Item, quoad bonum spirituale, patet quod reddit remittentem placatum deo. Et hinc Cristus et Stephanus orantes pro hostibus dicuntur propterea exauditi. 2o reddit talem benivolum deiformem, cum remittendo et benefaciendo ponit vindictam in dei arbitrio, et interim benefacit, ut dei minister, diligendo naturam quam deus diligit. Et tercio; cooperante dei gracia, reddit inimicum firmum amicum, vel accumulando meritum magis inimice. Stultus igitur foret qui irracionabiliter appeteret viam diaboli, omisso tam facili et tam bono. Diligi autem debet natura inimici, eciam ipse diabolus, et odiri peccatum et secundum illam racionem ipsum suppositum; quia aliter indubie fovens creaturam ad hostem dei sit proditor dei: sicut preponderans vindicari humanam iniuriam, nedum iniuste solvit primum mandatum decalogi, sed creaturam cuius iusticiam preponderat constituit infideliter deum suum; et in ista blasfema perfidia currit totus mundus."
424,12,17,182,"top","Nemo igitur acciperet ante huius artis noticiam curam spiritualis regiminis, nec ante purgacionem secularis propositi; sed omnino habeat divinum propositum pastoraliter prodessendi. Primum patet ex hoc quod proditor dei foret qui suas oves susciperet tamquam eius vicarius, supposita inercia huius officii: talis enim, presumendo scilicet, in facto diceret quod non curat illudendo prodere deum suum. Et quoad 2m, patet quod oportet curatum purgari a 3ci proposito venenoso. Primo, ne accipiatur cura regiminis propter vitam inclitam secularem, 2o, ne accipiatur ut curatus adaugeat voluptatem, et 3o, ne inordinate ditet suam cognacionem. Sed sanctum propositum debet esse ut in labore maiori et erumpna secundum pastorale officium plus proficiendo "
425,12,17,183,"bottom","ecclesie meritorius placeat deo suo; et si tale propositum disruptum fuerit, omnimode reviviscat."
426,12,18,183,"no","Signum autem perversi curati est patulum, ut si sancte conversando subditos suos in opere non excedat; si mundo deditus, secularibus desideriis insolescat; et si ab ewangelisacione ad plebem obmuteat et exigendo proventus sue parochie secundum leges satraparum exasperat. Videtur enim omnes illas tradiciones esse superfluas; quia, introducta lege elemosine, clerus non debet contendere, sed bonum pro malo reddere; non excomunicare, sed maledicentibus et persequentibus benedicere, ut docet Petrus, per quem cristiana religio sumpsit exordium, sicud patet Pe. 3o. Tunc enim omnes iste tradiciones forent nedum superflue, sed diabolice, quia legis domini extinctive. Et videtur quod securius foret curatum vel ewangelisando per patrias, ut fecerunt apostoli, sine privata cura, ubi magis expedit, circuire; vel posito quod ad hoc non sufficiat, secundum formam predictam in sua parrochia residere. Periculosum quidem videtur michi modo vel curatum scolis intendere, vel arbitratis necessariis regni negociis laborare; sed dum racio hoc exigit curam tam privatam prudenter dimittere."
427,12,19,183,"top","Ulterius videtur quod parochiani, cum non tenentur nisi titulo elemosine decimas curato suo solvere, videndo publice quod a religione rectoris qui apostotat, tenentur elemosinas illas subtrahere. Nam ille elemosine secundum legem Cristi debentur pauperibus, cecis, claudis atque debilibus; sed non licet propter ordinacionem hominis, dando elemosinas istas apostatis, legi dei repugnari. Unde in lege veteri, quando levitis dabantur decime, deus providit penitus suis egentibus, et populus fuit prohibitus mendicare, ut patet Deut. 15o. Nudum itaque et exile foret argumentum ex decimacione cerimoniali legis veteris curatum, quomodocunque vixerit, de illis quos tantum dampnificat decimam vendicare. Verumtamen licet Cristus et apostoli non decimas legis veteris exegerunt, tamen videtur michi quod populus nunc et semper decimas debet persolvere; et cum suo curato debet de vite necessariis providere, ut patet Cor. 9, videtur racioni "
428,12,19,184,"bottom","consonum quod rectores de decimis sustententur, sicut sustentabantur Cristus et apostoli de decimis cum egenis ceteris, licet non contendebant de integritate et calculo partis quote. Utilius enim fuit illis de una persona vel paucis titulo elemosine, expertis partis decimis, quantum est necessarium pro officio ewangelisandi, suscipere, quam quotquot decimas imperatas habere cum murmure vendicantis. Unde certum est quod fratres et egeni vivunt de decimis; sed populus ultra decimam ex cautela diaboli spoliatur."
429,12,20,184,"top","Item, iuxta dicta hec supponenda, quicquid iniustus occupat vel vendicat, facit iniuste peccando continue. Rector igitur, dum deficit a curatoris officio, peccat graviter, occupando vel petendo decimas subditorum. Et, cum gratis solvens sic apostato cooperando consenciat, videtur quod decimando sibi peccat graviter ex consensu. Forte dicitur quod non solum elemosinarie sed pure titulo iusticie dande sunt decime. Sed quo ad primam partem dicerem tali garulo: legem pone. Nec dubito quin nullam in fide scripture inveniet, nisi forte illud Reg. 2o, de pueris Ofny et Phynees. Porro filiiHeli, filii Belial, nescientes dominum neque officium sacerdotum ad populum; sed quicumque ymmolasset victimam veniebant pueri sacerdotis, dum coquerentur carnes; et habebant fuscinullam tridentem in manu sua, et mittebant eam in lebetem, et omne quod levabat fuscinulla, tollebat sacerdos sibi. Et sequitur: "Non enim accipiam a te carnem coctam, sed crudam." Et sequitur: "Nunc enim dabis, alioquin tollam vi." Carnes sunt decime curatorum, que secundum partem sunt carnes ad literam. Carnes vero crudas exigere, est decimas ablacionum dominative requirere; devocio enim elemosine, ex operibus caritatis, ut igne supposito cacabo, debet esse coccio decimarum. Tridens autem fuscinulla est maledicta tradicio diabolica ex tradicione papali, ex tradicione cesarea, et ex adinvencione proprie consuetudinis super stipitem scripture legis veteris recurvata. Cum ista enim dicit tortor puer presbiteri: ''Da michi pure ex debito "
430,12,20,185,"bottom","dominandi; alioquin tollam vi."" Sed timendum est ne ista exaccio sit presagium occisionis spiritualis populi, sicud fuit statim post illud puerorum facinus de ludeis."
431,12,21,185,"no","Stat igitur quod iustus rector simul recipiat decimas titulo elemosine et titulo divine iusticie; et sic, si non elemosinarie non dande sunt decime. Item, videtur ex lege caritatis quod parochianus debet decimas talis rectoris subtrahere; quia, iuxta dicta omnis homo debet omnem hominem, eciam inimicum, in Cristo diligere, sed ministrare sibi sic decimas foret ipsum criminaliter odire; ergo fidelis subditus hoc non debet. Constat quidem ex fide quam parrochianus debet cognoscere, quod de quanto talis rector amplius sic ditatur dampnificat parrochianum, et ipse in malicia amplius profundatur. Sed indubie lex diaboli verecundaretur ista precipere; scilicet, quod homo debet ex bonis suis studiose dampnificare se ipsum et proximum. Talis enim amor seculi foret odium eciam diaboli; nec dubium quin talis rector, ut amplius abutitur bonis ecclesie, plus profundatus in peccato obligaciorem se reddit de criminis racione. Et hec creditur una causa quare deus quandoque misericorditer abreviat vitam talis."
432,12,22,185,"top","Quocumque igitur lex sub pena excomunicacionis illud precipit, notorie est iniqua. Et si debeat expectari post  probacionem pape iudicium, constat quod stat papam transfigurari interim in anticristum, nec est alicubi verior probacio quam ubi est facinoris ocularis ostensio; hec enim, et non in curia romana falsorum testium deposicio, probat crimen. Et si ditatur quod tantum vicium non debet supponi in capite; verum est quod non debet esse in capite; supponi tamen et credi debet tanquam contingens a fidelibus destruendum. Similiter, fidelis parrochianus debet talem rectorem odire in quantum est proditor dei sui; non igitur fovere eum bonis Cristi pauperum contra ipsum, quia sic diligeret cristianus diabolum plus quam deum. Sed ubi foret maior prodicio? Similiter parrochianus tenetur odire talem rectorem, dei iniuriam vindicando. Sed tale odium foret levissimum et securissimum, non comunicando cum eo, ut dicunt "
433,12,22,186,"bottom","leges plurime. Et confirmacio est quod talis pro leviori peccato debet deponi. Ideo prius iustum est quod tales ab eo redditus sint subtracti. Hoc enim foret facilius quam decolacio vel deposicio. Et ista sentencia foret tirriaca contra iniustas appropriaciones ecclesiarum, contra tirannicas non residencias et culpas notorias personarum, et omnino contra blasfemas instituciones cardinalium et personarum alienigenarum, quorum absencia, cum sit per se sensibilis, debet a parrochiis optime iudicari."
434,12,23,186,"no","Quantum ad instancias, patet quod tradicio anticristi non debet precellere legem Cristi, nec racio simealis a simili de humano debito et solucione decimarum in lege veteri militat contra Cristum; quia ipse wult contractum esse celestem, non civilem vel carnalem; sed secundum quod est pure aput deum debitum, statui innocencie plus propinquum. Nec movet quod occasione istius possent multa mala contingere; quia sic contigit, occasione incarnacionis Cristi et dacionis legis domini. Sed undique fuit occasio male accepta. Malum autem preponderans foret depauperacio discolorum, et defectiva administracio bonorum prepositorum, et paucificacio clericorum. Sed quo ad primum et 3m, donemus deo istam iniuriam. Sed pro medio notandum quod parvum est illud malum pene quo ad culparum notam, que ex ista culpabili tradicione eveniunt. Cristus enim in se gessit typum penalis indigencie sacerdotum, ut patet Matth. 25 et Luce 9o. Sed nunquam figuravit istam secularem conversacionem et pompaticam curatorum; sed Luce 9. docet quod debet esse spiritus a deo spiratus, et correspondenter ad spiritum suarum ovium instruccius. Spiritus enim de corpore capit nudam sustentacionem sensuum et licet sepe turbetur a corpore, perdat sensum et ab eo culpam contrahat; tamen ipsum corpus semper vivificat, dirigit atque sanat. Sic debent pastores ecclesie reddere bonum pro malo suis ovibus, instar Cristi. Unde de nostris curatis nichil plus timeo, quam quod pretextu cupiditatis mundane, dimisso regimine, spolient oves suas."
435,12,24,187,"no","Quo ad sacerdotem parrochialem vel simplicem, qui debet esse rectori socius et adiutor, patet quod contigit cum multis modis deficere, ut ex illiteratura et ex defectu occupacionis laudabilis, superbie, mundo et carni intendere. Ideo laudabile videtur quod tales dent se scripture studio vel informacioni iuvenum, ne extra tempus sacerdotalis ministerii diabolus ipsos inveniat ociosos; debent autem cavere ab omni culpa, et specialiter a pravitate symoniaca, in ingressu quo ad ordinem vel conduccionem ; in progressu, quo ad ministerii sui mercacionem, ut patet de denariis confessionis vel alterius sacramenti ministracionis; et caveant 3o de vicio symoniaco ex consensu, ut capiendo questum pro ocultando crimine, paciendo predacionem populi ut lucro participet de fratre ordinario vel questore. Rector enim et suus presbiter debent esse una persona in regendis ovibus et a lupis rapacibus defendendis. Ideo debent in regimine virtutum altrinsecus se curare. Quod si facimus diligenciam nostram, possemus faciliter oves nostras defendere a lupinis spoliacionibus, ut officialis, decani, fratris cuiuscunque, pseudoclerici, vel questoris. Malicia autem talis sacerdotis simplicis videtur minor, cum status suus et obligacio prodessendi ecclesie sit predictis inferior."
436,13,1,188,"no","Sequitur nonus tortor, qui est monachus, canonicus, frater quomodolibet variatus, dum tamen possessionatus. Omnes, inquam, tales ad hoc propositum habeo pro eodem. Isti autem profundius perturbant rempublicam, sicut febris ethica plus consumit de humido radicali. Habent enim ex diuturniori possessione plus inviscata temporalibus aliquam racionem maioris malicie, quam mendici. Isti enim vendicant ut hereditatem bona ecclesie, et plus alienati a bono religionis, minori prodessencia, et maiori perturbacione reipublice, plus blasfemant. Licet enim vivant secularibus plus seculariter, tamen blasfemant quod vivant Cristo magis similiter; et sic quo ad deum et homines magis perturbant rempublicam."
437,13,2,188,"no","Nam, ut loquar sensibiliter de redditibus et mortificatis ecclesiis, posset conservari in Anglia tantus populus quantum est residuum secularium regni nostri; et iudicet expertus, quanta ingluvie tot temporalia abscondite sunt consumpta, et quomodo regnum nostrum ex defectu yconomie tam in hominibus quam terre fructibus sterilescit. Et ex superhabundante cautela diaboli, sicud pecunia proditoria clericorum symoniace missa ad exteros prodigalibus, bona regni dirimit; sic thesaurus instagnatus in dictis cenobiis ad utilitatem reipublice non ebulit."
438,13,3,188,"top","Prima pars patet in considerando reliquum thesaurum regni, qui ad eius dampnum sepe consumitur. Nam mercantes et bellantes, quandoque thesaurum regni exhauriunt sine equivalencia, et sepe superhabundanter inferunt ad bonorum regni notabile incrementum. Sed "
439,13,3,189,"bottom","regulariter peccunia pro beneficiis cleri transmissa ad curiam infructuose consumitur, nisi forte inducat symoniacum regnicolam venenantem. Nam ut sic plus tollerabiles sunt papa et cardinales qui thesaurum regni cautelose exhauriunt, quia a distanciori et tardiori intoxicant. Et 2a pars patet ex hoc quod defunctus in seculo reliquit sibi omnia bona fortune que remanent; et sic sepe prudenter in seculo disperguntur. Sed bona religiosi mortui sepe ad eorum putrefaccionem et per consequens ad regni dispendium absconduntur. Patet hoc ex vestimentis, libris, et aliis thesauris in corbano patris sui absconditis, que diabolus consumit putredine, redigens sine usu eorum vel fructu in loca subterranea, ubi residuum thesauri sui absconditur. Et sic ex cautela sua consumantur superflue maxime sumptuosa."
440,13,4,189,"no","Sed tales thesaurarii discerent proverbium captum de herbis, arboribus et arbustis, que sicut capiunt a terra vigorem humoris quam sugunt solis adminiculo de eius visceribus in estate, sic reddunt folia cum aliis mortificandis bruinali tempore, ut superficies terre pro futuro germine sui generis apcius sit fimata. Isti autem abeunt perverso ordine nature, ac si vellent creare novum mundum vel antiquum extinguere. Tales autem religiosi, bis mortui, cum morte naturali vitam istam finierunt, non reddunt hec seculo, a quo omnia ista exhauserant, sed principi tenebrarum, cuius robore, non virtute solis iusticie, hec omnia sacrilege exsuxerunt. Et hec pars se extendit ad omnes claustrales vel alios conglobatos irregulariter titulo perpetuitatis, eciam ad mendicos."
441,13,5,189,"top","Istam autem venenosam virulenciam niterentur reges et omnes cristicole secundum posse suum extrudere; nedum quia inevitabiliter et innaturaliter pauperat et perturbat rempublicam, verum quia manifeste vergit ad dei iniuriam. Quis igitur secularis expectaret licenciam sive decretum anticristi in talibus? quin pocius pro causa dei tanquam aliter Moyses fureret, et saltem inanimata instrumenta diaboli conquassaret? Sic enim omnes lapides politi, omnes sculpture aurifabri, et omnes artis humane fabrice pro suo tempore consumantur. Omnia "
442,13,5,190,"bottom","enim talia, que non sunt voluntas domini, miserabiliter terminantur. Sicut in parte patet nobis anglicis de isto lamentabili conflictu populi, in quo archiepiscopus prior et alii multi crudeliter sunt occisi. Nec dubium fideli, cum omnis pena sit racione peccati, quod peccatum populi est in causa. Et cum non sit pertinencius clerum predictum puniri 2m aliquam 5e causarum punicionis hominis quam propter peccatum sui vel sui generis puniendum, videtur quod predictum genus in penam sui peccati meruit sic puniri. Non enim sunt puniti, ut Cristus, pro peccatis aliorum, non suis, nec nude racione meriti et glorie argumentande. Ideo non superest, nisi ut clerus in penam peccati sui vel sui generis puniatur. Nec dubium quin tantum malum solum inicium sit dolorum, cum clerus infinitum maius demeruit; nec dubium quin punitores, licet maiores bonos instinctus habuerint, non plene fecerunt ad regulam. Dictum est enim quod domini temporales possunt auferre temporalia ab ecclesia delinquente: quod foret tollerabilius, quam quod rurales auferant vitam carnalem a capitali preposito ecclesie delinquente. Dictum est, tam ex parte regis quam presbiteri, quod sacerdotes, et omnino curati, non debent familiari et seculari regis servicio mancipari. Wulgares in facto practisant quod curati debent propterea decolari. Dictum est quod abbates et religiosi possessionati debent incarcerata bona pauperum ad relevamen communitatis transfundere: Wulgares dicunt in opere quod prelati religiosi sunt occasiones retencionis huiusmodi avare; propterea occidendi sunt. Et hec videtur nimis crudelis punicio."
443,13,6,190,"top","Nec dubium quin moderate et prudenter predonans temporalia posset totum hoc malum faciliter extinxisse.  Nam causa huius patencior dicitur exaccio peccunie ultra vires a populo; si igitur clerus possessionatus, thesaurarius bonorum pauperum, reddidisset regi ipsorum pedagium, quomodo staret ista dissensio, inferens tantum malum? O quam gloriosa foret hec comutacio bonorum "
444,13,6,191,"bottom","comunium, qua, reservato clero usque sufficienciam ad alimentum et tegumentum, satisfieret wulgo per bonum cleri residuum! Revera defendens contrarium indicat se discipulum Scarioth avaricia vendentis dominum. Illis enim est carior superfluitas temporalium quam tot mortes et perturbaciones hominum; et tunc indubie, eciam de illo quod videntur habere, non possident quicquam iuste. Quomodo, queso, diceretur possessor vescibilium, qui quotquot vescibilium habens facultatem liberam, ex parcitate avara fingit se mori famelicum? Ille autem est multo magis dampnabilis, qui procuratorio nomine occupat monetam ecclesie, ut faciat sibi et egenis amicos de mamona, et tamen propter accidiam facit se ipsum et alios tam corpore quam anima deperire. Talis est indignus fungi sacerdocio vel officio procuratorio, cum nec sibi ipsi nec aliis sit amicus. Et necesse est quod talis prelatus suos ducat subditos in precipicium ruine."
445,13,7,191,"top","Nec fingat yppocrita quod reddicio patrimonii crucifixi pro populo nimis sero succederet; nec licet cum illo patrimonio pascere principes seculares; quia quo ad primum certum est quod ex cecitate prelati nimis sero successerat. Debet enim prelatus secundum Ezechielis vaticinium esse speculator subditis, et de eis necessariis pro cavendo periculo circumspectus; et quo ad secundum iudicet ecclesia, si conglobantur temporalia ista mendaciter pro tante pascendis anticristi discipulis vel in tempore oportuno pro protegendis pauperibus, eciam supposito quod super eos principes tyrranisent. Item, notum videtur quod origo huius discordie sit debellacio exterorum; sed focus et concilium huius debellacionis sunt clerici et prelati: ergo tocius malicie consequentis. Si enim non sic debellarent exteros, non sic spoliaretur regnum nostrum peccunia et personis, a quibus deficiens oportet suos intrinsecos spoliare; quia, dum thesaurus bellanti deficiat, necesse est quod spoliet de egenis. Non enim asuescit in bello sic moribus vel laboricio, ut veniens in regnum proprium contineat se ab iniuriis eciam proximi, cum mala consuetudo suscitat sibi prolem. "
446,13,7,192,"bottom","Non enim tantum meruerunt predones in peregrinacione huiusmodi, ut forent amplius in moribus confirmati; cum Yes. 33o dicit spiritus: Ve, qui predaris, nonne et ipse predaberis?"
447,13,8,192,"no","Ideo medicina foret cum temporalibus saciare predantes; curiositate yconomie, et exhortacione salubri ad fideliter vivendum de propriis. Nunc autem dicitur quod clerus perquirit redditus de talibus, et hoc pro indigencia viliori foro quo sciverit. Et quo ad exhortacionem ewangelicam vel corporum relevamen, patet quod clerus nedum ut plurimum obmutescit; sed viis et modis bellatores ad malum exasperat; et cum prelati debent rogare, consulere, et hortari que ad pacem sunt ierusalem, dicitur quod tamquam auctores bellorum hortantur ad pugnam, cum per ipsos tamquam capitales concilii parliamentum regitur eciam in minoribus negociis, dum ipsa cordi habuerint, ut vendicant, tanquam pars spiritualis principalior concilii regni nostri. Et ita videtur quod cupiunt quod principales domini, per quos voluntas eorum restringitur, sive bene sive male, deprimentur: cum assistencia eorum sit attomus per quem sua effrenis voluntas quodammodo inpeditur; sed de futuris periculis et dampno reipublice non curatur. Ideo necesse est hos prelatus luere hic et alibi vel ubicumque."
448,13,9,192,"top","Item quo ad fratres, videtur quod non sunt expertes huius facinoris, cum clamare debent publice predicando, private hortando habendum pacem et concordiam, si fieri potest, cum omni homine: sed vel obmutescunt, vel clamant contrarium. Ideo sunt rei huius criminis concilio vel consensu. Cum enim fratres sunt generaliter confessores et conciliarii dominorum, quomodo aufugeret eos factum dominorum publicum, concernens forum consciencie et utilitatem reipublice? Si sunt disciplinabiles, debent sane consulere. Si autem sunt indisciplinabiles, debent secundum formam ewangelii ipsos relinquere. Sed lauticia extra claustrum, inordinata affeccio ad defendendum ordinem suum privatum, et questus symoniacus temporalium non permittunt: in tantum quod fructus confessionis confunditur, dum ipsa sit venalis hereditaria "
449,13,9,193,"bottom","et permixta. Venalis: si procuratur assidue ut predicator frater sit custos anime maioris domini vel domine, indubie symoniace propter lucrum, cum sanccior, edificacior et tractabilior sit comuniter anima wulgaris simplicis, quam potentis. Quis enim, vel pauperes vel divites, plus profuerunt ecclesie? Ideo causa est patule symoniaca, non divina, cum preponderanter fratres profurant custodire animas mundi potencium; quia intendendo obturare eorum maliciam, labor fratrum appareret sensibiliter in effectu. Sed modo videtur contrarium."
450,13,10,193,"no","Ymmo, cum periculum huius custodie sit tam arduum, tum propter salutem reipublice, tum eciam propter  salvacionem perpetuam tam corporis quam anime confessi, quod excedit curam ordinariam prelatorum. Sed diabolus introducit hanc subdolam confessionem in fratribus, ut eorum introduccio extraordinaria inducat media per que decipitur Cristi sponsa. Unde suboritur cautela diaboli, qua fratres vendicant; hii, quod sint confessores regum, hii reginarum, hii ducum, hii comitum; et, ut eorum ars confessionalis fiat accepcior, accumulant multiplex alienum officium: ut artem sanandi, domum prudenter regendi, et quecunque negocia extrinseca maiora vel minora prudencius et facilius promovendi. Sed fructus negocii et peioracio secularis dominii preconisant cautelas diaboli. Necesse quidem est ut subintroducta novitate et multiplicitate sectarum et rituum supra ordinacionem Cristi, ecclesia multipliciter perturbetur."
451,13,11,193,"top","Cuius perturbacionis fratres probabiliter sunt in causa: quia spiritualis infirmitas in animabus mundi potencium perturbacionem talem parturit, ut patet Jac. . . . . Et racio experimentalis convincit, cum discrasiato principio policie necesse est totam rempublicam perturbari. Cum igitur fratres, qui ad custodiam anime et morum magnorum se obligant, sunt causa privativa casus sui, sicud naute absencia est causa periclitacionis navis, manifestum est iuxta hoc principium : Quicquid est causa cause, est causa causati, quod fratres sunt indirecte causa tocius perturbacionis in ecclesia. Unde, quando lucrum sonatur, "
452,13,11,194,"bottom","fingunt se spiritualiter regere totam ecclesiam, prelatos, populum, et magnates; sed quando raciocinium acutum daretur populo de fructuosa diligencia placandi ecclesiam, obmutescunt. Et tamen certum est quod in quantum accipiunt spiritualem custodiam dominorum, stricte obligant se persone ecclesie, que debet ut dignior curare precipue de virtute regitiva dominorum secularium et in subvertentes eos securius vindicari. Si enim thesaurus temporalis prodigaliter consumatur, penalis compotus a persona populi acute requiritur; multo magis strictius obligatus ex consumpcione thesauri infinitum plus preciosi et necessarii, quantumlibet gravius punietur? Sed princeps huius seculi pulvere temporalium infideliter excecat mundo deditum; nec dubium quin omnia genera religiosorum et curatorum secularium participant hoc reatu."
453,13,12,194,"top","Quid, rogo, pertinet ad archiepiscopum occupare cancellariam regis, que est secularissimum regni officium? Numquid superest in tam lata provincia episcopo occupacio spiritualis? Numquid presul debet convocare clerum anathematicum, quia contra legem dei et hominum et secularissimis regis officiis inplicatum, sed sub gravi dei malediccione ad contrarium obligatum? Non videtur aliud, nisi quod archidiabolus congregat minores diabolos, pullos suos, non solum ad ludendum paginam ludicram patris sui, sed tamquam tortorum demoniacorum caterva, spolians alios simplices (secundum artem magistri sui) bonis gracie et fortune; et quod detestabilius est, in derisionem despectivam pro confirmacione istorum crux Cristi blasfeme erigitur. Numquid 3o credimus prelatum talem, deo et sue ecclesie proditorem, esse regi et regno fidelem prepositum vel ministrum? Constat contrarium, cum ex fide capitur quod quicunque est infidelis vel proditor Cristi aut sue ecclesie, est infidelis et proditor cuicumque; quia debet fideliter servire deo cum sua ecclesia. Sed, deessente servicio dei, licet faciat bonum de genere; totum residuum est infectum. Nec dubium quin, si clerus Anglie persolveret deo et ecclesie id quod debet, non foret ecclesia nostra "
454,13,12,195,"bottom","intricata cautelis diaboli, sicud hodie venenatur. Sed necesse est ut antiqua malicia diu colecta inundet subito, faciendo regnum corruere; quia sic ex congregacione aquarum lacuna disrumpitur, ex accumulacione ponderum supportans dissolvitur, et ex corrosione vermium lignum atteritur."
455,13,13,195,"top","Et ita, si queratur cur non antea, respondet scriptura Genesis: Nondum impleta est iniquitas Amoreorum. Si enim regnum perficeret septem opera misericordie duplicata, olim fuisset in via confirmacionis secundum legem dei emendatum. Ut, si primo declinaverit a malo fontis pestiferi, excludendo de regno colectores peccunie, non virtutum, provisores alienigenas a cura regendi oves secundum Cristum, sed pure obediat eis (rebellando peccatis eorum), de quanto docent naturalitate implicita legem Cristi; nec regnum nostrum debet aliquam hostem pestiferum post diabolum plus horrere. Postquam autem declinaverit ab hoc malo 3ci, debet regnum nostrum, et specialiter clerus suus actus spiritualis misericordie seminare; primo, docendo non legem Machometi, sed dei, quomodo servi, filii, et specialiter clerici, debent subici dominis, parentibus et omni homini, paciendo iniurias et reddendo deo gracias ; domini autem, parentes et prepositi debent, ut servi dei, tractare subditos cum amore; quia ambo debent servire deo et sibi ipsis proficere secundum regulam caritatis, ut docet apostolus ad Eph. 6o. Secundo debent consulere, non ad terrenum dominium conquirendum, non ad copiam temporalium possidendum, nec ad vivendum secundum carnis petulanciam, ut vivunt qui renuunt cenam Cristi, sed ut sint humiles, vocati et electi pro merito ad gustandum cum domino cenam magnam, de qua Luc. 14. Tercio debent secundum scolam predictam, sive hortando sive puniendo, subditos castigare. Quarto debent consolari secundum spem retribucionis perpetue mestos animo et confractos. Quinto debent iniuriantibus suis prudenter remittere. Sexto debent inproperantes secundum virtutem paciencie supportare. Et septima debent pro tota ecclesia, eciam pro hostibus, obsecrare. Quibus si adiuncta fuerint septem alia opera misericordie, et in tempore oportuno pasta ecclesia, "
456,13,13,196,"bottom","refecta foret et non famelica; sic quod pro defectu spiritualis cibarii sese altrinsecus innaturaliter manducarent."
457,13,14,196,"no","Defectus igitur huius cibi, et specialiter in clero, est causa quare regnum nostrum a deo desolatur. Nam cum contrariorum contrarie sunt cause, et cristicole debent esse misericordes, quoniam ipsi misericordiam consequentur, ut dicitur Matth. 5o; oportet contrario sensu quod crudeles et specialiter famelici desolentur. Nam invida proprietatis terrenorum cupiditas extinguit et discontinuat caritatem; et per consequens, iuxta vocem Cristi, faciendo Regnum in se divisum parturit desolacionem. Nam fortitudo regni atque constancia insurgit ex parcium unicordi coherencia, et omnino ex eorum discontinuacione venit contrarium, et per consequens domus unius magnatis, unius secte et unius provincie cadet supra domum aliam, deficiente caritatis glutino supportante; et sic, ex consumpcione reciproca parcium regni, in pulverem ipsum regnum necessario desolabitur."
458,13,15,196,"top","Et licet clerici mereantur puniri tali decapicione, et acrius, tamen videtur michi quod populus in hoc excedit quantitate, qualitate et modo. Quantitate, quia blasfemum esset populum assumere super se tantam vindictam, nisi habuerit a deo revelacionem ad taliter puniendum. Illud igitur accidentale quod regnum sibi tribuit, cum deturpat episcopum et impedit episcopale officium, meritorium foret regno, servato bono nature, subtrahere; tum, quia illud bonum nature est singulariter donum dei, tum eciam, quia ignoratur si utilius esset ecclesie et persone decapitate mori aliter, [ut] debuit post vel ante. Unde in isto contendunt quidam inaniter, dicentes quod ecclesia non debet auffere temporalia a clero delinquente, sed ipsum clericum a temporalibus, datis aliis qui recte peragant cleri officium. Primo, quia sequitur: Ecclesia auffert clerum a temporalibus; igitur auffert ipsa temporalia ab illo clero. Et cum quelibet persona sit omnibus temporalibus mundi natura dignior,  et modus loquendi sit scripture sacre accepcior, patet quod sic blaterantes ad nimis pauca respiciunt. Item, intencio fidei est quod clerus privetur "
459,13,15,197,"bottom","a possessione hereditaria mundana vivendo de elemosinis ut Cristus instituit; sed illud exprimit prior logica 2a vel paliat vel confundit. Ideo prior implenda est et  2a tanquam sophistica respuenda. Nam occidens episcopum aufert eum a temporalibus; sed ewangelium dici servos dei auffere mnam ab indebite occupante, sed non dicit occupantem aufferendum a possessione que sibi accidit. Ideo bene stetit ecclesie, antequam introducti sunt fratres, qui contra caput proprium sic locuntur. Debuit igitur regnum aufferre temporalia ab episcopo, cum ex illa habicione venit tota prodicio."
460,13,16,197,"no","2o deficit populus in qualitate, sic occidendo episcopum; quia examinaret causam mortis, et responsum accusati, si fuerit racioni consonum. Sed istam rabiem prophetavit quidam frater Londoniis ignarus vocis proprie, cum asseruit publice hominem sine responso conburendum tanquam hereticum; et tamen nec audivit eum nec scivit suam sentenciam, aut cum qua protestacione vel quo animo sit locutus. Ideo taliter diffinire hominem esse hereticum taliter puniendum excedit luciferinam insaniam, cum iuxta anticristinam stulticiam, extollitur super deum. Deus enim non potest dampnare hominem, nisi precognoverit causam racionabilem quare talites sit dampnandus. Sed iste apostota dicit sibi licere hec facere. Unde preco pessimus dirum exitum prophetisat, quia regni turbacionem: utinam non destruccionem! Nicodemus autem ut fertur, religiosius isto demonio meridiano locutus est, Joh. 7o. "Numquid, inquit, lex nostra iudicat etc.""
461,13,17,197,"no","3o deficit populus in modo agendi multiplici. Primo, quia proditores forinsecos, licet spirituales, plus subdolos debuit plus punire. 2o, quia nullo modo debuit contra seculares dominos taliter attemptare. Et 3o, quia expectari debet tocius regni exhortacio sive consilium."
462,13,18,197,"top","Sed supposito errore, videndum est quomodo secundum legem debeat emendari; et videtur michi quod error de quo comunitas gravatur et debet conqueri, primo omnium debet rectificari, cum vetat iustificaciones que postea sequerentur. Est enim error intollerabilis quod rex vel alius dominus regni super eius populum "
463,13,18,198,"bottom","tirraniset. Sicud enim miles debet esse contentus stipendiis suis, ut patet Lu. 3o, sic reges et subdomini debent tenere se in limitibus suorum reddituum, ne propter causam irracionabilem imponant tenentibus suis tallagia, cum in extorsione tali iacet iniuria clamorosa, ut patet Exod 3o et Jac. 2o. Idem enim foret seculares dominos se ipsos destruere et subditos suos taliter spoliare, ut patet de Roboam 3i Reg. 12. Sed secundus error insensibilis vulgo est quo bona regni sunt ad curiam Romanam, et in inimicos exteros devoluta. Sed 3us error quantitate maior est, quo populus per clerum intrinsecum omnis generis spoliatur. Quomodo, inquam, foret rex vel dominus, qui subditos suos non potenter defenderet a raptoribus istis sacrilegis, vel quo iure caperet redditus et tallagia subditorum, qui renuit ipsos defendere ab hostibus inermibus, ita domesticis, a quibus posset tam faciliter ipsos defendere, et ex spoliis, parcendo populo, regnum regere? Omnes autem tradiciones a pseudoclericis adinventas debet destruere, et quietari in sola lege dei cum iure regni, ne admittat superflua, regnum et specialiter legem dei turbanca. Et sic staret regnum purgatum a spiritualibus erroribus, regulatum pure vel principaliter lege dei. Quo habito, oportet omnino diligenter cavere, ne sit dissensio inter dominos seculares, temporales et comunes de populo; et magis inter dominos ad se ipsos; sed maxime, quod non sit turbativa contrarietas inter dominos et wulgares regni nostri, disparium causa contrariorum; quia tunc ad destruccionem regni foret demonium meridianum suscitatum."
464,13,19,198,"top","Sed obicitur quod dicta ymaginacio non consonat regalie, nec iuri purganti delicta comissa, nec incucienti timorem, ne alias sic delinquat. Sed quantum ad primum, dicitur quod necesse est regaliam regis et omnis leges humanas regi per legem dei, licet sit suppeditata hodie; vel aliter sunt prophane. Ideo lex dei regaliam regis conservat precipue; et alie tradiciones consumunt adulatorie iura regis. Ideo, sicut regalia Cristi per pacienciam maioris iniurie crevit ad summum, sic, stante "
465,13,19,199,"bottom","fide scripture, regalie alie temporales per pacienciam talis iniurie suscipient incrementum: et procurans oppositum cece supprimit regnum nostrum."
466,13,20,199,"no","Quo ad 2m obiectum, patet quod luciferinus est, qui propter maius commodum non defert deo tantas iniurias vindicare. Ymmo, deus preordinavit, si dignamur capere quomodo regnum foret purgatum secundum legem dei, rectificatum eciam suo beneplacito conformiter, regulatum per ius Cristi, evacuates privilegiis cesareis introductis finaliter. Igitur debet regnum satisfacere dominis secularibus iniuriatis de bonis Cristi ditissimi atque suorum pauperum, cum de illis sit racionabilius impleri iusticiam propter multa. Primo, quia deus est in illis sufficiencior ad pacem populi redimendam; 2o, quia illa sunt bona magis superflua, cum quibus ecclesie symoniace et sacrilege pregravantur. Et 3o, quia pseudoclerici, ut patet ex dictis, sunt radix tocius turbacionis et comisse iniurie. Gloriosa, inquam, foret talis mutacio, qua parceretur multitudini, et sopita ceca tradicione principum, Cristi primeva ordinacio eluceret. Unde in minori cause preconio comendat Augustinus factum beati Aurelii, qui in minori necessitate reddidit collata sue ecclesie brachio seculari. Sic enim secundum Augustinum "debuit iure poli". Et recitatur 17, q. 4a. Quicunque. Sic igitur felix foret qui pacificaret regnum adeo turbatum tam monstruosa possessione temporalium servata ad hoc in manibus clericorum. Unde probabile videtur quod deus ordinavit totam istam turbacionem et eius quietacionem media ad hunc finem."
467,13,21,199,"top","Quantum ad 3m obiectum, notum est quod timor filialis, qui amore gignitur, est securior et perseverancior quam servilis. Existente igitur toto cleri patrimonio in manu regis et secularium dominorum, ex illa societate, prudenter parcendo populo, tolleretur occasio sic iterum delinquendi. Nam iuxtaponendo (quod absit), vindictam hominum, vel bellice subito occidendo vel extinguendo convictos paulative secundum leges Anglie, sequeretur omnino inconveniens Anglie destructivum. Nam iuxta "
468,13,21,200,"bottom","primum, cum pars communitatis sit forcior, foret ambiguum in manu dei, que pars aliam superaret; et sequeretur undiquaque regni destruccio, et invidie perpetuacio, et omnino post invasionem hostilem forinsecam fallax prodiccio et undique seductiva regni enervacio; 2a autem via non differt ab ista, nisi quod pena foret diuturnior et sic maior. Amoveat igitur deus istam vindicativam superbiam, et inducat istam lenitivam iusticiam et religionis quam Cristus instituit inductivam. Nec caderet periculum in prudenti eius practica quo ad deum vel homines, licet sathan et vecordia et yppocrisi exterreat mundiales."
469,13,22,200,"top","Et, ut dicam breviter, antequam corrigatur clerus per quem pacificaretur  ecclesia, non erit in penam illius criminis inturbata, et specialiter propter symoniam; in qua tam clerici quam seculares comunicant. Quis, inquam, fidelis dubitat quin reges aut quicunque domini seculares distrahentes curatos a dei ministerio et mancipantes suo officio seculari, sunt proditores dei et sancte matris ecclesie, et per consequens merentur quod suum dominium sit dupliciter invasum ab hostibus et undique perturbatum? Suppono autem ex fide quod omnis secularis dominus quantumcunque dives aut nobilis sit mendicus, servus et villicus dei sui; patet Matth. 6 et Luce 16. Si igitur ballivus domini temporalis conduceret ex thesauro illius domini tamquam servus eius ad illud fidele ministerium obligatus, servum pernecessarium ad custodiam thesauri precipui domini sui, et post conduccionem alienans servum a ministerio domini mancipat suo ministerio, consumpto ex tali negligencia principali thesauro atque dominio, nonne foret proditor domini sui manifestus? Multo evidencius rex terrenus conducens curatum cum patrimonio Cristi, et post conduccionem, alienans ipsum ab animarum regimine, "
470,13,22,201,"bottom","mancipat cum contrario seculari servicio secundum mandatum regis superbie, racione cuius perditur vel invaditur precipuus thesaurus Cristi et regnum; quod est multitudo animarum fidelium. Talis, inquam, rex foret inexcusabiliter proditor dei sui."
471,13,23,201,"no","Et multo gravius proditores sunt clerici consencientes et procurantes hoc facinus; sed maxime fratres, confessores principum, et qui debent esse speculatores prenuncciantes regnis periculum. Ve terre talibus proditoribus occupate! Cum enim ex fide non venit regni tranquillitas vel alicui prosperitas nisi per dominum Iesum Cristum; ipse autem non dat cuiquam nisi ad regulam, ut est dignus, quomodo credimus Cristum bona sua talibus proditoribus impertiri? Revera, si habent hoc, est equivoce, ut amplius confundantur. Et in isto necessitatis articulo potest ecclesiasticus experiri si clerus plus amat popularem ecclesiam quam suas decimas, si plus sapit religionem Cristi quam voluntatem dominativam seculi, et breviter, sive sint anticristi discipuli sive Cristi. Nam per suas possessiones temporales potest quietare comunitates et dominos, ac de remedio perpetuo talis periculi providere. Si enim omnia temporalia dominia mortificata ecclesie Anglie essent ad utilitatem regni et exoneracionem populi limitata, tunc forent posita in pios usus racionabilius et de lege Cristi fundabilius, quam sunt modo; nec sciri potest via facilior qua satisfieret pro crimine perpetrato. Ille itaque clerus plus amat mamonam quam iusticiam vel salutem populi, qui isti sentencie contradicit."
472,13,24,201,"top","Si autem Cristi religio ponderatur, constat quod ipse exinanivit se ipsum pro ove centesima perdita requirenda, ut patet Lu. 15. 33bus annis vixit in summa paupertate et egestate pro dicta ove in via penitencie instruenda, et demum occisus est morte durissima pro dicta ove ad perpetua pascua reducenda. Et in ista scolainstructus est Petrus, Act. 5o dicens: Argentum et aurum non est mihi; quod autem habeo, hoc tibi do. In ista scola ludebat Paulus, qui manibus suis quesivit sibi et sociis vite necessaria, ne gravaret ecclesiam, ut patet act. 2o. Ex quibus convincitur, cum Cristus in Petro precipit sacerdotibus suis pascere secundum istam "
473,13,24,202,"bottom","regulam oves suas, Joh. ultimo, quod apostota sentencie isti contrarius est profundius discipulus anticristi. Illi enim horrerent sequi Cristum et suos apostolos, dando animam suam pro summo coniugio, qui renuunt dare bona minima a quibus, ut inperficientibus, sunt per Cristum prohibiti pro hac sponsa."
474,14,1,203,"top","Decimus tortor sugens ecclesiam est conventiculum pseudofratrum. Contingit enim de illis, ut aliis, esse aliquos falsos fratres; quia aliter foret tota eorum comunitas confirmata, quod Cristus non concessit apostolis, ut patet Scarioth et multis pseudoapostolis. Sicut enim in ordine cristiano salubriori ecclesie pullulat maior fructus, sic in illis perversis surrepsit maius periculum. Dictum est autem, 2o cap. De apostasia, quomodo aliter fratres contingit esse apostotas: et sic in illis, sicud dictum est in tractatu, De symonia, contingit de episcopis quod contrahant symoniam in congressu, in progressu et egressu. Sic contingit de fratribus, quo ad apostasiam et duas alias hereses, quibus sunt ex  cautela diaboli maculati. In ingressu dupliciter, vel fratrifactor, vel eciam fratrifactus; fratrifactor autem deterius: primo, quia sepe presumptuose consulit et agit contra divinum consilium et utilitatem ecclesie, ac persone: quod omnino est peccatum, ut patet libro 5o cao 3o. Si enim peccatum sit dare occasionem deteriorandi proximum, pretendendo opera misericordie corporalis, multo magis malo consulendo in antecedentibus ad salutem perpetuam; et maxime incitamentis necessitando ad tante dampnificans. Notum quidem est quod multi viverent sanccius extra religionem privatam vel in religione alia, plus eis consona. Ymmo multi propter huiusmodi differenciam sunt dampnati. Quomodo igitur non foret magnum peccatum inconsulto domino in- "
475,14,1,204,"bottom","ducere talem statum? Ideo periciores fratrum dicunt quandoque quod nunquam fecerunt aliquem fratrem, nisi unum, se ipsos scilicet, et dolent continue illud opus. Istud autem est possibile esse verum et prudenter dictum; cum enim talis consiliarius pretendit se habere spiritum consilii dei, videtur quod blasfemat tam frontose et nescie procurando. Unde videtur mihi quod nemo consulerit, nisi habuerit ad hoc revelacionem vel agitacionem spiritus sancti, quia aliter indubie ageret indiscrete. Unde quidam in talibus consiliis eis ambiguis locuntur condicionaliter; ponunt custodiam ori suo."
476,14,2,204,"no","Unde videtur multis quod opera fraternitatum huiusmodi, que eciam spissim pullulant inter laicos, inter alia mala sapient sortilegium, cum nemo ambigit quin, sicut bonum fortuite potest ex illis contingere, sic et malum; nec est fraternitas huiusmodi per se bona, cum sicut casualiter multis proficit ad virtutem, sic et multis officit ad dampnacionem. Hominem igitur ponere se in tali sorte perpetua est maioris stulticie quam mittere sortem, sicut fecerunt apostoli de eleccione, cum videtur quod tales sortilegi continuo et perpetuo sine fundamento se sorti subiciunt in periculo: quia manifestum videtur quod ingrediens fraternitatum huiusmodi subicit se fortune quo ad beatitudinem vel dampnacionem. Sed quid stulcius aut periculosius, cum via secura sit patula? Detestabilis itaque est argucia anticristi: Tali sancto convenit talis conversacio: ergo, toti secte debet competere, cum tempore apostolorum statim destrueretur ista blasfemia, eo quod soli Cristo convenit talis primatus, non ita singulariter in specie, sed in genere."
477,14,3,204,"top","Sed contra predicta instatur primo, ex hoc quod nemo consuleret ad virtutes, cum stat virtuosum occasione virtutis dampnari severius; ut patet de Scarioth, de quo Cristus dicit Matth. 14. Bonum erat illi, si natus non fuisset homo ille. Sicut enim homo occasione peccati fit humilior, sic occasione virtutis a qua ingrate cecidit, fit dampnabilior. Sed supposita distinccione de occasione data et occasione accepta, patet quod non est color concludere quod nemo debet consulere ad virtutes, cum sint per se bone moraliter, quibus nemo abuti potest. "
478,14,3,205,"bottom","Ideo, quicunque ad illas consulit, ut sic consulit ad bonum, licet occasione male accepta, per se ex malo, et per accidens a bono, malum proveniat."
479,14,4,205,"no","2o obicitur quod nemo consuleret iuxta istam sentenciam ad habitus vel actus qui non sunt per se morales, et per consequens non ad statum, artem, scienciam vel opera ex illis procedencia; quod est inopinabile et derisum ab Augustino et decreto; et consequencia patet ex hoc quod omnia talia contingit esse mala moraliter. Hic dicitur quod theologus vere dicit quod nichil est proprie consulibile, nisi in ordine ad beatitudinem; aliud autem quod quiescit in temporalibus, est consilium impiorum. Et sic sunt aliqua per se consilibilia, ut virtutes et opera virtuosa, et alia per accidens consilibilia plus vel minus, ad que homo debet consulere condicionaliter cum timore, ut vivere exproprietarie, discere legem dei et facere talia bona de genere disponencia ad virtutem. Dissuadere vero debemus illa que sunt proprinquiora periculo."
480,14,5,205,"top","3o instatur per hoc quod non solvitur difficultas, cum non docetur si licet consulere homini simpliciter, ut sit frater, et sic de aliis consiliabilibus, quo nec sunt virtutes nec opera virtuosa. Hic dicitur quod super virtutes vel earum opera simpliciter debet cadere consilium. Ideo videtur michi quod nemo, nisi habuerit ad hoc revelacionem, debet consulere homini esse fratrem; non quia ex hoc potest contingere malum, sicud occasione male accepta potest indirecte malum confingere ex virtute; nec solum ex hoc quod de ingressu in religionem privatam tanquam de neutris vel bonis de genere potest malum contingere propter defectum virtutis ex carencia bonificantis circumstancie: sed ex hoc quod introitus in religionem talem videtur esse malum de genere; non enim debet fidelis ad opera neutra consulere, nisi habuerit ad hoc revelacionem; ut aliter nemo consulit edificari domos, graduari in facultatibus vel prepollere in seculari dominio; ymmo nec aliter consulit ad opera bona de genere; ergo multo magis nemo aliter consuleret ad opera mala de genere, cuiusmodi videtur "
481,14,5,206,"bottom","esse intrare religionem privatam; quia hoc repugnat multis libertatibus, in quibus Cristus voluit Cristianos vivere, et necessitat ad multa mala, que Cristus docuit fideles auffugere. Diabolus tamen sub colore boni commixti seducit incautos, ut patet ex fructu consilii hodierni. Nam nunc consulitur ad bella, ad lites et ad potencias seculares, nec sapit secularibus consilium domini ad virtutes; ad illas tamen debet tantum sapiens absolute consulere, et relinquere regimini proprii spiritus facere neutra vel bona de genere. Nam habitis virtutibus ut homines sint filii dei, credendum est ex fide apostoli quod comuniter ex spiritu dei quo ad talia erunt ducti. Sed hodie blasfematur induendo personam spiritus sancti, qui precepit prophete fornicariam accipere et ex ea filios procreare, ut patet Osee; cum nemo debet nisi in sibi certis consulere. Et hec racio quare spiritus consilii deest ecclesie. Nemo debet sine speciali consilio dei in sibi neutris consulere, quia in hoc fatue extolleretur super deum. Deus enim non potest consulere vel mandare, nisi quod scit et ordinat prodesse ecclesie. Blasfemus autem talis frontose consulit quod nescit repugnare voluntati divine, utilitati ecclesie et profectui persone consulte: quod est indiscreta temeritas. Et patet per locum a maiori quod stultum foret, deficiente instinctu divino, per cautelas mendaces inducere hominem ut sit frater."
482,14,6,206,"top","Secundo obicitur per hoc quod esse fratrem nedum est bonum de genere, sed bonum virtutis ad quod movet deus: ergo salubre est ad illud bonum anime excitare. Pia igitur fraus foret proximum ad talem cristianismum inducere, ubi in ingressu foret plena peccatorum remissio, in progressu foret meriti maioracio, et in egressu foret, preter spirituale suffragium fraternitatis, plena absolucio. Blasfemum igitur foret in istis spiritui sancto resistere. Hic patet quod falsum assumitur. Nam si esse, fratrem esset bonum virtutis, cum nemo potest abuti virtute, vel cum illa dampnari, sequitur quod repugnat legi dei quod aliquis frater peccet mortaliter vel dampnatur; consequens blasfemum. Ad cristianam "
483,14,6,207,"bottom","itaque religionem debet homo consulere et hortari, cum illa sit infinitum perfeccior quam privata religio, ut hic supponitur ex dictis alibi. Cui religioni cristiane repugnat peccare mortaliter vel dampnari; dicente ewangelista 1. Joh. 3. Omnis qui in deo manet, non peccat. Et sequitur: omnis qui natus est ex deo peccatum non facit, quoniam semen ipsius in eo manet, et non potest peccare, quoniam ex deo natus est. Nam repugnat vere cristianum peccare mortaliter, sicud repugnat predestinatum peccare in spiritum sanctum. Et sic intelligit beatus Johannes simpliciter in sensu composito. Si autem hoc sit verum de fratribus, hoc est in quantum sunt cristiani de generacione seminis verbi dei, et non in quantum sunt fratres; nec sunt aliter nisi nominetenus et false in religione vel ordine, sed "frater" est commune ad bonos et ad malos, cum secundum apostolum sit consummatum periculum in falsis fratribus. Et sic esse fratrem in sua comunitate, nec est per se bonum virtutis, nec bonum de genere; sed esse fratrem secundum adinvencionem novam videtur esse superflua et periculosa adieccio. Multi tamen possunt ex speciali gracia, parvipendendo tradicionem onerosam retardantem ab ewangelicis consiliis, salvi fieri; sed non in quantum fratres, sed in quantum filii Cristi sic faciunt. Et illud periculum tradicionis adiecte potest prodesse per accidens. Ideo inspiratus ad hoc debet temptare spiritus, si ex deo sunt, et, veritate inventa, facere ipsum fratrem; hoc tamen raro evenit, cum pro toto Cristi millenario non evenit; et per consequens per tantum temporis non fuit bonum de genere, et illa antiqua bona de genere sufficerent pro viacione ecclesie. Non enim isti religiosiarche suscitant novum genus boni, licet fecerint novum bonum individuum. Et istud evidet ex hoc quod a tempore invencionis huius religionis private invaluit proporcionaliter perturbacio in ecclesia militante. Non enim est secta ista per se magis bona de genere quam secta Machometi, vel alia, legem domini introducta."
484,14,7,207,"top","Nec colorari potest fraus qua fratrifacti seducuntur per mendacia, per munuscula, per applausus sophisticos cum principium religionis Cristi eius doceat strictitatem "
485,14,7,208,"bottom","quo ad mundum. Sicut enim magister optimus docuit suos discipulos totum mundum relinquere, et istud frequenter in ewangelio inculcavit, ut patet Matth. 8 et Lu. 14: Sicut enim dixit scribe quod non habet ubi caput reclinet; sicdicit discipulis: Omnis ex vobis qui non renuncciat omnibus que possidet non potest meus esse discipulus. Sic igitur, iuxta doctrinam ewangelicam veritatis, discipuli debent induci, non per adulaciones neque mendacia, cum spiritus et verbum illud effugiunt, sed per veritatis strictitatem verbi dei."
486,14,8,208,"top","Et quantum ad illud de purgacione fratrifacti a crimine, patet quod rite factus frater vel quicumque religiosus ex contricione culpe qua prius mundo erat deditus, a crimine priori absolvitur, sicud absolveretur, cum paribus, faciendo quamcumque elemosinam, et specialiter detestando quamcumque talem religionem privatam, cum non propter eius eleccionem sed propter piam dileccionem domini sit solutus. Unde probabiliter creditur quod comunius, ingrediendo talem religionem sophisticam, quis novo crimine innodatur, quam a prius comisso absolvitur; cum comunius ex temporalium, quibus inhiat incubacione, ex honoris humani affeccione, et ex quieta temporalium fruicione, quam ex paupertate penalis Cristi eleccione in tales ordines est ingressus. Ideo invencio huius sacramenti dileccionis criminis habet effectum suum comunius in fuga religionis huius, quam in eius amplexu, cum eius sophisticacio yppocritica ex introitu comuniter vigoratur. Et patet quantum ad plenam remissionem criminis in ingressu, cum semper vel ut plurimum contigit oppositum, quod non movet, sed disuadet ut quis ingrediatur talem ordinem. Nam "
487,14,8,209,"bottom","Cristus et apostoli non cognoverunt istas versucias, sed hoc in secta phariseica reprobavit, et tamen secta illa fuit antiquitate et personarum sanctitate solempnior, cum apostolus fuit, ut dicitur Act. 23, phariseus."
488,14,9,209,"no","Et eodem modo dicitur de maioritate meriti in progressu. Nam quicumque habuerit puriorem caritatem, quod comunius evenit in non illaqueatis ritibus, plus meretur. Nec docet Anzhelmus vel alius quod in quantum quis est de tali privato ordine plus accenditur in caritate; et aliter indubie est fratrifaccio impertinens maioritati meriti. Quod si allegatur singularis penitencia, dicitur quod ampliorem habet secta Machometi in pocione aque. Ideo libertas religionis Cristi est quod nec cibis nec potibus nec indumentorum cultibus astringitur. Et quod illi ex maiori caritate dant deo tam fructum quam arborem, sed seculares solum fructum, patet quod est incollorata fallacia. Nam si per arborem intelligatur "substancia hominis" vel "essencia voluntatis", et per fructum, "opera virtuosa", manifestum est quod quicumque dederit deo fructum talem dat arborem; cum dei sit omnis creata essencia vel natura. Ideo stultus foret qui non ex toto corde obligaret se totum deo. Unde vel Cristus et apostoli eius post missionem spiritus sancti non dederunt deo arborem cum fructu; vel contingit quod seculares dent deo claustralibus perfeccius tam fructum quam arborem. Apostoli enim, qui proficiendo processerunt, noluerunt habere abbatem aliquem preter Cristum, et post illos multi sancti martires obtulerunt se deo perfeccius sine ficcione huius infundablis sacramenti. Ideo videtur multis infundabile sacramentum quod, ex eo ipso quo quis intrat religionem privatam est peccatorum suorum plena remissio."
489,14,10,209,"top","Et ad tantum cecantur simplices, quod habent habitus quorumdam fratrum, quos prope mortem induunt; quia "
490,14,10,210,"bottom","instructi sunt quod inpossibile est in habitu tali mortuum vel superari a diabolo vel dampnari. Per tales autem blasfemias anticristus extollitur super omne quod dicitur deus; quia certum est quod talis habitus plus vel tantum valeret fratri sic habituato, sicut extraneo valeret eius unica induccio. Et sic omnes illi fratres forent super apostolos confirmati; quod est nimis blasfemum. Similiter reliquie talis habitus forent perfecciores quam sacramentum altaris, quod nos credimus corpus Cristi, quia stat hominem dampnari etsi habuerit in hora mortis sacramentum illud in faucibus, ut comunicantur greci. Sed non sic stat cum induicione sui habitus, ut fingunt; sed quid blasfemius? Similiter, iuxta istam blasfemiam, habitus talis foret infinitum valencior quam omnia bona temporalia sphere terre, sicud religio sua est infinitum melior quam religio secularis. Quid mirum igitur, si anticristus per talia iocalia accumulet thesauros absconditos? Sed quid foret detestabilius inter fideles quam tam blasfema ydolatria? Talis autem fingitur absolucio cum sacramentali suffragio confratrum in mortis articulo. Sed cum Cristus, apostoli et martires caruerunt tali adminiculo, ubi ponemus eos in celo? Ecclesia igitur debet cavere de talibus cerimoniis ydolatris; quia aliter in brevi extingwerent legem Cristi."
491,14,11,210,"top","3o principaliter arguitur per hoc quod fratres in defectu curatorum predicant, ministrant sacramentalia et absolvunt; per ipsos igitur quos oportet sustentari de bonis ecclesie; necesse est ut veniat eis salus. In isto videtur multis surripere rapinam fratrum sicut aliorum tortorum ecclesie cuius radix est eorum multitudo onerosa et ministrorum applicacio sumptuosa. Conceditur tamen quod, occasione ignorancie prelatorum et declinacionis sui ad seculum, necesse fuit fratres subintroduci, ut sint peioribus supplementum. Et necesse est ut de illis, sicud de prioribus, fiat declinacio a lege domini. Si enim in pura religione Cristi fiat seduccio, quanto magis in ritibus adinventis! Confirmatur ex hoc quod ordinacio tam pia, legi Cristi tam "
492,14,11,211,"bottom","consona, excedit ordinaciones alias seculares laudabiles. Nec est color negare ordinaciones hominum. Et idem deducitur ex hoc quod deus wult tales religiones esse, sed ex eorum onerosa multitudine sequitur inconveniens ecclesie: Cristus enim non habuit nisi 12 apostolos ad illuminandum universalem ecclesiam; et unus prior minus sufficiens habet 100! Ideo necesse est ex monstruositate talis multitudinis errorem procedere. Nam constituit sibi legem religionis (tanquam indignans Cristum quem refugit) alius legislator, et legem quam invenit legi Cristi preponderat. Et ubi Cristus ad regendam totam ecclesiam fuit contentus 12cim, Anticristus undiquaque extollitur."
493,14,12,211,"no","Et certum est quod eius multiplex onerosa multitudo nocet reipublice atque ecclesie. Sicut enim per cecam dotacionem cleri dominiis extractis a secularibus, qui soli debent sic regere, multa loca prius habitabilia sunt deserta, sic per subtraccionem multorum fratrum a parentibus atque republica undique perturbatur ecclesia. Si igitur in lege veteri furans aut spolians bovem vel hominem, invito domino, debuit puniri, ut patet Exo. 21 et 22o capitulis, quare non in lege gracie sic spolians hominem a republica debet puniri secundum leges seculi? Si dicas quod proselitus convertitur ad dominum secundum legem evangelii; doce quod fingitur; et quo ad aliud, legem pone. Certum quidem est quod nec docetis istam conversionem ad dorninum, nec docetis ex lege ewangelii hoc esse licitum; nisi forte ex dicto Cristi Matth. 23; Ve vobis, qui circuitis mare et aridam, ut faciatis unum proselitum!"
494,14,13,211,"no","Nec est racio quare validus mendicus constringi et puniri debeat secundum leges hominum, quin a pari fratrr validus, inordinate mendicans, debeat eciam frenari, cum secundum apostolum Thess. 2o et Act. 20, labor corporalis eis conveniat. Confirmatur ex hoc quod nulla obediencia cristiani est valida, nisi de quanto sonat in maioritatem obediencie domino Jesu Cristo; sed nullus fratrifactor scit quod filius extractus a tutela parentis magis cum fratre Cristo obediet, quam cum patre; igitur videtur illegitima et temptativa presumpcio."
495,14,14,212,"no","Item de lege dei heres sub tutoribus et actoribus est usque ad prefinitum tempus a patre, ut patet Gall. 4o. Sed illud tempus fratrifactor sepe dirumpit. Ideo videtur, quod sic est contrarius legi dei. Nec valet blasphemia quod adquirit, ut sic, novello ordini servum deo, quia eleccio Cristi hoc non sufficit in Scarioth. Item, religio Cristi fuit racioni sic consona ut servum conversum non extraheret a domino infideli, ut patet Thess. 6o. Igitur multo magis religio Cristi legi consona non extraheret filium a parente fideli; nam parens habet maius ius ad filium, et ipse minus distraheretur a religione Cristi quam servus fidelis cum domino infideli. Sed hec novella religio extollitur super Cristum. Ipsa enim dedignatur plus quam Beghardi tractari in causa civili coram iudice seculari. Sed Cristus et apostolus hoc tulerunt."
496,14,15,212,"top","Unde quidam dicunt quod omnes secte, quotquot venerunt alie a religione cristiana, sunt fures et latrones, quia non intrant per ostium ut dicitur Jo. 10. Et sic videtur quod non dicitur racio quare secundum leges humanas a servo, iumento vel quocunque usibili puniri debeat, et ad restitucionem astringi, quin per idem sic debet esse de fratribus, qui pueros sub custodia atque proteccione parentum defraudant ab ipsis atque republica; ad satisfaccionem congruam debent cogi. Nam verius, tenerius et naturalius habet quis filium quam temporalia vel iumentum. Nec assecuratur respublica quod talis, ut sic obligatus, melioratur et plus affidatur ad dominum, quam remanens secundum puram religionem Cristi, factus sacerdos vel colens seculum. Ymmo videtur quod talis apostota in hoc quod sic fratrifacit puerum, sit blasphemus; quia spondet quod divino consilio est proprium, et quod est sibi absconditum. Sed sicut blasfeme fingit filum, lanam vel instrumenta, quibus habitus suus contexitur, converti in reliquias preciosiores quam tunica Cristi inconsutibilis, et sic de tanto mundum perfici; sic fingit de filiis hominum quos furatur. Unde quidam legifer dicit quod "
497,14,15,213,"bottom","iustum est privatum sic filio astringere unum fratrem illius secte suo usui, quousque habeat filium suum restitutum. Secta enim talis non debet bona sua in foro contencioso repetere, sed pati iniurias bonorum suorum cum gaudio atque penas iniuste illatas; igitur multo magis non debet post fraudem comissam persequentes suos impetere."
498,14,16,213,"top","Et quantum ad temporales elemosinas quilibet de populo a quo tam fraudulenter subtrahunt non solum temporalia, ymmo proles, timeret dare sectis talibus in quantum huiusmodi elemosinas corporales, cum a sociis furum debet fomentum subtrahi. Et quantum ad excessum consumpcionis sumptuose bonorum pauperum, notandum primo, quod non refert sive persona simplex sive agregata ut secta consumpserit bona ecclesie, nisi quod persona secte est in furto forcior, in fraude circumvencior, et in pertinacia perseverancior. Si, inquam, attendimus ad quantitatem temporalium, que fratres callide suggunt de populo regni nostri, tunc, ut experti calculant, nec dux nec rex suggit tantum annuatim de regno, quam suggit illa monstruosa persona sectarum. Et si modum vel causam spoliacionis attendimus, dominis temporalibus ex lege ewangelii didragma et alia onera redditus temporalis sunt debita. Sed ista stipendia seductoria sunt per mendacia et comenta blasfemie subtiliter introducta. Et dico subtiliter, quia communitas fratrum in Anglia colligit annuatim per minucias multa milia talentorum, cum quibus regnum et eius pauperes plebei potuerunt relevari. Quod ex hoc convincunt experti seculi, quod vix invenies unam villam in Anglia, quin ex collectis fratrum symoniacis post sermonem ex fraternitatis redditibus et ex privatis spoliacionibus communitas fratrum excedit quo ad pecuniam ville dominum vel rectorem. Non enim construunt hec magna edificia, nec preter sumptus publicos "
499,14,16,214,"bottom","preparant sumptuosa et privata convivia, cum aliis expensarum excessibus, vel cum arte alkymica vel cum peccunia Angelorum manibus ministrata; sed subdefalcant de regno per cateractas absconditas. Et sic, cum regnum sit tantum finitum suggibile de thezauro, patet quod necesse est populum regi suo et dominis suis deficere in tributis, et eo celerius quo a comunibus suis secularibus eciam egenis presbiteris censum exigit, sicud in casu requiritur: et cum a fratribus, quantumcunque divitibus, nichil capit; et tamen ubi presbiter secularis habet unicum annuale stipendium de regno (forsitan sex marcis), frater habet de eodem regno multa abscondite! Et non dubium quin symoniace, ad destruccionem toxicam contrate quam palliant."
500,14,17,214,"no","Et sicut episcopi quidam blasfeme blaterant quod non debent subdi mundi principibus isti practisant abscondite in effectu; non enim senciunt se subditos regibus nec ulli conviancium; nisi forsitan anticristo. Cuius experimentalis probacio foret, si rex de illis, ut de aliis legiis suis, censum pro necessitate regni sui exigeret. Notaret qua paciencia, quibus capitaneis, et quo seculari vinculo a fratribus regni subsidium levaretur. Taliter autem cecantur regna cautela diaboli scopantis interpolate de regnis minucias insensibiles, per quas subdole enervantur. Nec differt hoc a spoliacione patula, nisi quod est magis dampnabilis; quia yppocritica et peccato diaboli spirituali similior: et sic magis radicitus punitura. Nam febris ethica est periculosior effimera, et tamen per illam naturale humidum insensibiliter, sed insanabiliter, est extinctum. Nam pena talis diutina quodammodo superat repentinam."
501,14,18,214,"top","Nec alicui bono fratri, sed falso displiceret deteccio istius sentencie, cum non verius posset reatum suum vel opere vel consensu detegere, quam contra versucie huius sanativum scrutinium murmurare. Unde indicium est profundius inveterate malicie, quod fratres plus aliis contra rimas sui sceleris recalcitrando remurmurent. Et hinc Scarioth post reprobacionem pronosticam tradicionis "
502,14,18,215,"bottom","Cristi, dicitur primo omnium apostolorum respondisse. Numquid ego sum, rabi? Matth. 26., quia peccatum in effectu gravissimum facit peccatorem conscium sibi ipsi. Ideo necesse est ut omnis creatura se ipsam iudicet; sed et quod peccatum ebuliat et dicat sui ipsius gravedinem. Unde in istis non obligo me ad monstrandum gravedinem narrati criminis, sed relinquens iudicium eius politicis, scio quod est necessarium demonstrabile, quod fratres potuerunt sic peccare, et sentencia de inesse opinabilis ex effectu. Recolerent autem fratres quomodo ex paupertate sua primeva placuerunt domino, et quomodo sunt hodie monstruose ditati in seculo; non solum unica simplex persona in opere, sed persona multiplex in consensu, cum vix unum ex eis conventualem invenies quin ex monstruositate et comuni peccato tocius persone agregate aliquo 6 generum consensuum sit fedatus; quia psalm. 14o scribitur: Cum perverso perverteris. Quid enim refert personam simplicem vel globatam irreligiose construere basilicas vel habitacula, nisi quod peccatum persone agregate est gravius et reipublice nocivius? Nam tale edificium monstruosum est sumptuosius; sicut enim sanctitas comitive edificat, sic comitive perversitas viciat et retardat; hoc autem - in presenciarum fit crebrius. Quod videtur sanctos apostolos attendere, qui cognoscentes Scarioth sub magistro optimo tam sanctam comitivam dispergere, post parvam latenciam conflictus, tanquam nubes et aquille sunt dispersi. Non refertur igitur quod multi fratres construunt unum opus culpabile, nisi quod ipsum sit ex pluri et maiori et ex plus defensato crimine reipublice plus nocivo."
503,14,19,215,"top","Et sic nedum in temporalibus et per consequens in populo per tales pseudo[fratres] latenter regnum destruitur, sed in magnatibus eciam usque ad regem surrepit hec fraus subdola anticristi, Quomodo, queso, posset plebs dare censum magnatibus vel prolem producere, quando a tot temporalibus per pseudofratres tam subdole spoliatur? Aut quomodo multiplicabuntur legii regis in temporalibus vel spiritualibus, quando tot "
504,14,19,216,"bottom","pseudofratres a populo subtrahuntur? Nam neque pugnant ut milites, neque laborant redendo censum, ut incole, neque instruunt ad regis obedienciam, ut curati; sed in omnibus istis subdole partes istas debilitant politie. Notet itaque prudens politicus, quantum populum sustentaret rapina que ab istis pseudo [fratribus] consumitur; quantum exercitum constitueret comitiva mendicans valida, que in claustro includitur, et quantam gentem legiam et fidelem regis faceret plebs extraordinaria que illegaliter evagatur."
505,14,20,216,"no","Ista igitur creditur causa quare sunt tot loca regnorum sterilia, quare ipsa sunt per populum ita paucum legitimum habitata, et quare sunt tot contenciones et machinaciones proditorie inter regna; cum, ista causa non posita, contingerent opposita. Nec dubium quin omnino ista evenire poterunt ex pseudofratrum malicia. Si enim minima pars regni fuerit per fraudulentam yppokrisim ad onus reipublice ociata, quomodo non foret legitimus populus rarus, et loca sterilia? Posset eciam esse quod fratrum copia per regna infecta dispersa mendaciter machinetur mendacia ad placendum utrique populo, et sic seminent iurgia atque bella. Sic enim audivi unam partem fratrum offere se ad probandum prodicionem in aliam. Nam libere possunt bilingues intrare regna contraria; et possunt, ob favorem contrate quam incolunt, detegere proditorie sua consilia. Possibile quidem est quod produnt tam corporaliter quam spiritualiter, et fratres proprios et magnates confessione eis iniunctos. Ideo videtur racionaliter tractatus et comunicacio cum hostibus precludendus. Nemo enim foveret familiarem diabolo."
506,14,21,216,"top","Et facta fratrum ostendunt quod non sunt in hoc inpeccabiles cum bonis angelis confirmati, nec 2m Cristum, qui est boni consilii angelus, ad pacis consilium et ad paciendum iniurias inclinati; quia Pro verb. 6o de apostatis his dicitur: pravo corde machinatur malum et in omni tempore iurgia seminat. Nam nec "
507,14,21,217,"bottom","confirmacio nec religio ipsos astringit, quin possent, sicud Scarioth, prodere minus bonum. Et quantum ad racionem obediendi dominis secularibus, patet quod  subdole subtrahunt ab eis omne civile servicium; quia quantumcunque creverint in redditibus, eciam ultra seculares dominos, vendicant libertatem a seculari servicio, nec faciunt regi omagium in se vel in suis prelatis. Ideo, licet occidant quotquot de fratribus mixtim de aliis, vendicant quod regis non interest eos punire; dum tamen non reputentur aput ipsos apostate. Nec habet rex, ut inquiunt, legem aliquam secundum quam sic puniret ordines sic mendicantes. Et sic conceditur quod de quanto fratres in regno Cristi proficiunt sunt laudandi, et de quanto sunt profectui ecclesie contrarii, sunt culpandi; et necesse est ut per fratres mittentes scandala veniat ecclesie Cristi salus. Et cum omnia que evenient de necessitate evenient, patet quod necesse est ipsos exinde puniri."
508,14,22,217,"top","Et patet ad confirmacionem de ordinacione, quod non sit pia, sed deordinacio impia; pius enim contentaretur de Cristi regula. Et sic mensura virtuosa contempnitur, et per consequens in deum patrem, cui mensura est propria, blasfematur; nec dubium quin blasfemant in filium, cum innuunt regulam Cristi religionis esse nimium defectivam, cum maiorem numerum regularum et ordinum posuisset. Blasfemant eciam in spiritum sanctum, cum prius et diucius ecclesiam, et regimini talium ordinum ponderasset. Quantum ad ordinaciones hominum, patet quod omne opus humanum laudabile fuit a deo eternaliter ordinatum. Ideo pium foret concedere ordinacionem deo competere, et quod homo sit ordinacionis divine humilis executor. Ampliando autem sic ordinacionem, ut mundus hodie loquitur, probabile videtur quod religiosarcha ex ceca pietate et temera est seductus, et sic necesse fuit istos errores, in tempore quod deus disposuit, terminasse. Sic enim deus ordinat de omni peccato penam quam approbat, et totum peccatum per accidens proficere mundo et sue ecclesie; et ita, sicut deus wult omne peccatum "
509,14,22,218,"bottom","secundum esse suum secundum, prodessens ecclesie, ita wult errores istarum religionum puniri, et destruentes ipsas propterea premiari. Et licet in humana ordinacione de perpetuitatis heredibus et aliis mundanis statuicionibus sit magna temeritas, maior tamen et attingens blasfemiam est in privatorum ordinum statuicionibus, licet yppocrite videantur pretendere sanctitatem."
510,15,1,219,"no","Et hic obicitur contra dictas instancias."
511,15,2,219,"no","Videtur enim quod fratres secuntur Cristum summe, et per consequens tamquam maxime necessarii ad vivificandum et gignendum plebem in domino, maxime sicud Cristus et apostoli prosunt ecclesie. Sicud igitur illi ab exaccione seculari fuerunt liberi, sic fratres successores eorum quo ad sensum et laboricium debent esse. Sic enim honorati sunt sacerdotes in utraque lege, eciam aput paganos; magis igitur aput eos qui diligunt dominum Jesum Cristum. Ipsi igitur tamquam magis obediencie filii plus exaltant romanam curiam. Expediens igitur foret quod totus mundus viancium foret similis secte sue."
512,15,3,219,"no","Hic dicitur primo, quod frater est nomen honoris significans spiritualem gignicionem Cristi atque ecclesie, et sic innuit maiorem propinquitatem honoris quam inter fratres carnales; quod effectus debet ostendere, ut animam suam ponat pro proximis. Unde sicut in tempore apostoli divisi sunt fratres ad sensus equivocos, multiplicatis falsis fratribus, ut dicit apostolus, sic est modo. Ad esse igitur veri fratris, quantum ad propositum nostrum, requiritur primo quod vivat exproprietarie, ut vixerunt apostoli. Sic enim vere nominati sunt fratres Jeronimus et alii religiosi, ut patet in scriptis eorum. Et in hoc mendicantes excedunt religiosos possessionatos, cum in hoc secuntur Cristum similius; cum Luce IX dicit ipse: Omnis ex vobis qui non renuncciat omnibus que possidet, non potest meus esse discipulus; quem gradum renuncciacionis optime docuit Cristus in facto cum suis apostolis."
513,15,4,220,"no","Hoc autem non sufficit ad esse veri fratris, cum brigandi, pirate, et summi discoli vivunt exproprietarie cum ipso diabolo. Ideo oportet, iuxta beatum Jacobum, quod frater religionis munde custodiat se inmaculatum ab hoc seculo. Sicenim exponit beatus Jeronimus illud Matth. 19 Vos qui reliquistis omnia et secuti estis me ""Primum"", inquit, ""fecit Socrates philosophus"". Ideo perfectum adiungitur quasi forma, et secuti estis me. Ista igitur forma requiritur ad fieri veri fratres, et per consequens oportet quod"
514,15,5,221,"no","Conceditur igitur quod fratres forent ex supposicione plus necessarii, si supplent defectus in episcopis ordinatis a Cristo. Sed si sunt in eadem dampnacione profundius, quis est in ecclesia magis superfluus a fidelibus destruendus? Sufficit enim ecclesie, ymmo superfluit, partis secte sue primeve insania, licet non nequior, sed ad maius onus ecclesie introducta, ut I. Reg. 12 dicitur de David, qui Philisteis finxerat se insanum; quanto magis, in facto se iudicans insane membrum diaboli est a cristicolis reprobandus? Unde quidam prenosticant quod sicut in humano corpore membrum ultimo veniens ex peregrino glutino recedit citissime, sic oportet esse de caducis partibus adiectis ecclesie. Primo enim, ut cor, formata sunt membra ecclesie coniuncta Cristo 2m religionem simplicem cristianam; posterius adiecta sunt membra monstrua paulative, que adherent 2m tradiciones hominum adinventas. Et illas sectas oportet secundum hoc putridum ordinate dissolvi."
515,15,6,221,"no","Sed consolacio est fratribus et cunctis fidelibus, quod sicut omne membrum hominis spermaticum resuscitabitur, sic in quacunque secta homo fuerit resurget ad gloriam, si finaliter servaverit religionem simplicem cristianam. Quamvis enim contigit transire de secta in sectam, tamen necesse est omnem predestinatum vivere finaliter secundum religionem simplicem cristianam. Tradiciones autem adiectas oportet dimittere, et proporcionaliter ut predestinatus maiorem caritatem servaverit, sive fuerit sutor sive episcopus, erit maior in regno celorum. Prescitus autem usurpans perfecciorem statum, ex eius maiori abusu gravius dampnabitur. Nec dubium quin contigit in quocunque statu maiorem humilitatem servare quam facit ista privata religio; cuius indicium est quod nullus paciendo oprobria more luciferi magis recalcitrat."
516,15,7,222,"no","Patet ergo quod fratres sophisticando a religions Cristi exorbitant. Primo, in hoc quod persona secte sue est superflue et infundabiliter conglobata; 2o in hoc quod illa persona vivit seculariter in proprio sceleracius persona simplice; ut patet de edificiis et aliis temporalibus adiacentibus ultra exemplar comune Cristi cum suis apostolis. Et 3o in isto potissime quod accumulant continue tradiciones, ut anticristus, per quarum preponderanciam a lege et operibus Cristi subtrahitur. Ideo indubie melius foret quod omnes iste secte cessarent et viverent generaliter et simpliciter secundum legem quam Cristus instituit; quia per hoc cresceret cristiana religio, tota secta faciente meritorie quod Cristus precipit, ubi iam opponitur, minuitur et laxatur. Nec hoc inconveniens evadi poterit, stantibus istis sectis."
517,15,8,222,"no","Teneant igitur secte viam Cristi, sicud fecerunt cristiani in primitiva ecclesia, et tunc est illis collor expetere pristinam libertatem. Sed more cati petunt repugnanciam, volentes simul servire deo et seculo, quod est contra diffinicionem Cristi, Matth. 6o. Nemo potent duobus dominis servire. Cum igitur quelibet talis secta deteriorando progreditur, dicatur ei de ablacione libertatis pristine conquerenti, quod ipsamet stulte et infideliter illibertavit se ipsam, ingrate deserendo sectam Cristi et obligando se diabolo atque mundo. Ideo fidelis temporalis dominus conculcaret huiusmodi ingratos filios; et dicere posset ex caritate quod adhuc, si humiliter redire velint ad religionem primevam, comunicabit cum illis liberius quam seculares comunicarunt cum digniori ecclesia primitiva. Sed, ut cati diaboli, exigunt contradictoria, ut wulgariter dicitur: "
518,15,9,222,"no","Catus wult piscem, sed non wult tangere flumen;"
519,15,10,222,"top","sic isti volunt quod dentur eis temporalia ultra patres suos primevos, non obstante quod sunt indigni, et collacio dampnificet ambas partes. Et pro parte sua non allegant vitam Cristi sive consilium, sed insanem stulticiam dotancium dominorum.Ad tantum quidem secte predicte sunt ducatu diaboli lapse ad seculum, quod patriarche eorum possent "
520,15,10,223,"bottom","dicere illud Matth. 25o. Amen dico vobis, nescio vos. Sed ad tantum sophisticantur in alienas adulteras, quod patriarche iam superstites possent dicere cum apostolo I Corinth. 1o: Gracias ago deo, quod neminem vestrum baptisavi preter Crispum et Gayum. Pauci enim (ut Crispus, qui interpretatur sciens, et Gayus, qui interpretatur commotus), custodiunt legem datam in principio sectarum: ita quod Cristus illis potest dicere illud Joh. 7o. Nonne Cristus dedit vobis legem et nemo ex vobis custodit legem? Ad tantum enim sophisticatur ex secularium fratrum stulticia et propria, quod seculares possunt dicere Cristo illud Genes. 37oVide si tunica filii tui sit an non, cum ad tantum quidem variantur habitus interioris hominis et dissimilatur ritus vivendi a vita Cristi cum suis militibus, quod Cristus vere cognoscit quod habens nomen filii, relicta figura corporalis habitus, sit a bestia devoratus. Quidergo si Cristus veniat in humanitate ad domicilia possessionatorum aut fratrum, et inveniat utriusque domus proprias sumptuosas, utensilia secularia et thesaurum? Numquid credimus quod recognoscet istos eius filius, qui tantum blasfemant in eum, quod vivunt sibi simillime? Illa autem pars est dampnabilior, que pocius procurat vel consentit in talem blasfemiam. Recoleremus, inquam, quod mendaciter scandalisare fratrem nostrum foret peccatum dampnabile; quanto magis blasfemare sophistice in dominum Jesum Cristum! In istam igitur blasfemiam oportet nos et fratres incidere, quamdiu sumus sic confederati cum mundo, vel consencientes tali modo monstruoso."
521,15,11,223,"top","Vivamus igitur sive in comuni vel proprie Cristo similiter, et tunc vendicemus, vel verius, cum angustia parce sumamus titulo elemosine huiusmodi subsidium temporale. Cristus enim et apostoli non fuerunt onerosi contratis vel gentibus, inpetrando propria habitacula ad dampnum reipublice; sed vixerunt ut peregrini in edibus alienis. Nec dampnificarunt patrias in consummacione victualium excessiva; sed contenti de paucis "
522,15,11,224,"bottom","et parcis non erant aliquibus onerosi; sed vixerunt, quando oportuit, de labore proprio. Unde act. 20 dicit apostolus: Argentum autem et aurum aut vestem nullius concupivi, sicut ipsi scitis; quoniam ad ea que mihi opus erant, et his qui mecum sunt, ministraverunt manus iste. Numquid credimus fratres et alios validos sequi Paulum in istis? Imo, paupertate Cristi proscripta, omnes secuntur vestigia anticristi."
523,15,12,224,"top","Quod si cristianus diligit dominum Jesum Cristum, non solum spernit anticristum et suos complices, sed nititur ewangelice ipsum destruere et suos fautores, quia aliter est indubie hereticus anticristus; cum Cristus dicit Luc. 11o Qui non est mecum, contra me est. Ut anticristus seminat in signis kalendas sue heresis, dum mandat suis credere quod sacramentum altaris sit accidens sine subiecto et non de possibili corpus Cristi. Cristus autem mandat fidelibus suis credere quod dictum sacramentum consecratum a suo presbitero sit naturaliter panis, et sacramentaliter corpus Cristi. Et tamen pauci sunt, nisi layci, quin declinent a sermone "Jesum et adhereant infideliter anticristo; in tantum quod persecuntur vel scandalisant fideles de heresi, qui in isto credunt verbis Cristi. Et tamen Joh. 14o dicit Cristus: Si quis diligit me sermonem meum servabit; qui non diligit me, sermones meos non servat. Cristus autem dicit expresse de pane quem sacerdos consecrat: hoc est corpus meum, ut patet De apostasia diffuse. Et tamen pauci, eciam de satrapis, credunt isti auditui, sed declinant ad scolam contrariam, credentes anticristo, quod illud sacramentum sit accidens sine subiecto, nec potest esse corpus Cristi. Et sic extollendo anticristum super omne quod dicitur deus, dicunt implicite quod Cristus cum dictis suis fuit falsissimus et summe hereticus; sicud sacerdotes, scindendo vestimenta sua in signum sanctitatis, inposuerunt Cristo blasfemiam, ut patet Matth. 26, sic indubie faciunt hodie sacerdotes Baal, qui dicunt se esse sic accidencium sacratores; persecuntur enim Cristum in suis fidelibus, et partem anticristi mendaciter magnificant, dicentes quod Cristus "
524,15,12,225,"bottom","non sic intenderat, cum fregit accidens, et non panem. Et sic nituntur hereticare omnes sanctos quos allegavi pro ista sentencia; sed non possunt."
525,15,13,225,"top","Tres igitur hereses contra trinitatem seminant discipuli anticristi. Dicunt enim primo contra potenciam patris, quod deus non potest facere illum panem, cum non potest esse vel fieri corpus suum. Et sic Berengario sunt in errore profundius, patre suo. Ipse enim, quando fuit in heresi, dixit quod panis post consecracionem est nude sacramentum, et non corpus Cristi. Isti autem dicunt quod non est panis, sicud tamen dicit scriptura concorditer, sed accidens sine subiecto et solum sacramentum, ut patet de consecracione d. 11a. Ego Berengarius. 2o hereticant contra sapienciam verbi et dei, dum dicunt quod deus destruit totum panem, per cuius similitudinem cognoscerent fideles misterium sacramenti; et frustra ac impossibiliter induit accidens sine subiecto, quod non potest 2m Augustinum esse aliquod sacramentum. Et sic nituntur tollere dei sapienciam ac potenciam. Et 3o blasfemant contra spiritum sanctum, dicentes quod illud sacramentum non est a fidelibus adorandum, cum sit res tam detestabilis; sed corpus Cristi quod est in eo absconditum, licet illud accidens  quod sacerdotes Baal consecrant sit propter corporis Cristi assistenciam venerandum; ac si illuderent Cristi fidelibus, dicentes: "non colatis secundum pietatem spiritus hoc sacramentum, cum ex nulla habitudine signat vel sit hoc sacramentaliter corpus Cristi; sed dimissa fide que fit ex auditu verborum Cristi, sompnietis unum alium modum essendi corporis Cristi infundabilem, propter quod debetis tantum honorare, quantum creaturam quam volumus, cum ubique sit tota increata trinitas, que est corpore Cristi infinitum perfeccior, et maiorem habitudinem habet ad quamlibet creaturam quam fictum accidens habet ad corpus Cristi. Nec agregatum ex corpore Cristi et natura divina est melius quam ipsa est eternaliter per se. Ideo remanet in potestate nostra instruere ut, ydolatrando quantum honoratis hoc sacramentum, venere- "
526,15,13,226,"bottom","mini sine auctoritate Cristi quamlibet creaturam, fingendo quod virtute divinitatis assistentis cuicumque quod fingitur consecrari, sicut fit sua consecracio accidentis""."
527,15,14,226,"no","Multa, inquam, sunt infundabiliter eque false ficta. Sic igitur, licet solus Cristus audiendus est (ut dicit Cyprianus 8 dis. cao;) et si solus, tamen plus attenditur ad dicta Innocencii 3ii vel pape alterius, forte heretici, quam dictis Cristi. Et illud est prenosticum quod nomen domini late cottidie blasfematur. Cum, inquam, omne donum perfectum desursum descendit a patre luminum, quomodo non deficit dictis hereticis consecracionibus accidencium gracia a veritate descendens?  Ideo deus permittit yppocritas incidere in tot hereses, cecando populum et se ipsos; ut fidelis non dubitat quin dictus error de quiditate sacramenti sit nimis hereticos; quia in sacramento dignissimo falsificat veritatem."
528,15,15,226,"top","Ideo indubie sunt cuncti heretici, qui hoc pertinaciter defendunt. Et in isto casu sunt multi religiosi ex personali affeccione, ex antiquo odio, et ex negligencia scripturarum. Tales, inquam, apostate, ut sunt heretici circa accidens quo induunt corpus Cristi, sic per accidens prosunt ecclesie. Unde propter taccionem defectus ordinem apostantes insaniunt, vocantes fideles hereticos, scismaticos, et blasfemos hereticos, quia dicunt eukaristiam esse panem sanctificatum, ut dicit scriptura cum sanctis doctoribus: sed non delirant cum istis apostatis, vocantes ipsum abiectum accidens quod ignorant. Scismaticos vocant eos propter hoc quod tangunt defectum romane ecclesie in qua multi veniunt in nomine Cristi dicentes, quia ego sum Cristus. Ymmo, viventes Cristo quantumcunque contrarie, se ipsos implicant, ut anticristos, quod Cristo domino sunt maiores; et sic multipharie multos seducunt. Blasfemiam autem inponunt fidelibus, qui super suum privatum ordinem extollunt ordinem cristianum. Sed fidelis faciens opus domini patitur hec et plura, cum Cristus passus est a scribis et phariseis obprobria ampliora. Ipsi enim perversi erant pessimi, cum Cristus, qui non potuit acceptare personam, ut patet Matth. 23, "
529,15,15,227,"bottom","invenit acutissime contra illos. Quare igitur non sic foveret fidelis, exemplo Cristi contra religiosos privatos eorum filios? "
530,15,16,227,"no","Unde istos phariseos vocat Cristus falsos prophetas et ypocritas sismaticos Mt. 7o; quorum noticiam Jesus omnipotens, omnisciens, et sponsam suam summe diligens, ostendit ex natura triplici propter periculum precavendos: Attendite, inquit, a falsis prophetas, etc. Ubi notantur primo discipuli patris mendacii in vita et verbis sibi ipsis contrarii, quia falsi prophete. Veniunt autem ad acciones in vestimentis ovium, quia non colunt, cum Baptista, plangendo heremum, sed penetrant domos secundum apostolum. Vestimenta autem sua, in quibus possunt phariseice stare religionem suam et preeminenciam sanctitatis, deferunt ut vexillum mendacii ad populum seducendum, ac si essent supereminenter vestimenta fidelium, ut sic decipiant oves Cristi; sed more yppocrite sunt intrinsecus lupi rapaces: lupi, quia ululatum incognitum emittunt in celum de abscondita potestate et oves strangulant, sed non pascunt; et rapaces, quia principaliter intendunt rapere substanciam de personis quas visitant, non ut flores virtutum inferant. Hec autem gerunt in animo. Et 3o: a fructibus eorum cognoscetis eos. Est autem triplex fructus hominis secundum triplicem partem ecclesie, ut pars infima wulgi producit terre nascencia; pars media dominorum secularium pacificat potestative populum; et clerus plantat et rigat in ecclesia semina virtutum. Unde licet iste tres partes ecclesie iuvant se mutuo, et omnes debeant fructus meritorios in caritate producere, tamen inordinata eorum comixtio mutuo se confundit."
531,15,17,227,"top","Notemus quid fructus inferat ecclesie secta fratrum. Nam nec terram incolunt nec plebem potestative defendunt. Ideo potissimus fructus foret quod semen fidei in populo spargerent et partes ecclesie secundum fidem scripture instruerent. Sed acta probant quomodo a tempore quo fratres subintroierunt ecclesiam, isti fructus viancium pulularunt. Exhinc enim secundum prophetiam Cristi crevit fames, quia terre sterilitas bella et commocio, interregna, et, excidente populo ex "
532,15,17,228,"bottom","cristianismo, refrigescet caritas multorum. Nec dubium quin clerus sit causa huius facinoris. Et supposita prophetia Cristi et apostoli cum experta fratrum malicia, videtur quod ipsi sunt huius fructus mali causa precipua. Ideo a fructibus eorum cognoscetis eos. Si enim fructus sensibilis perpendatur, maior solicitudo eorum est ad augendum sectam suam, ad rapiendum bona pauperum pro suis edificiis et vescibilibus preparandis. Quomodo igitur foret mens sic distracta disposita ad convertendum populum, vel conversum apostolice confirmandum? Apostoli enim, quibus interdicte sunt iste solicitudines, ex magnitudine gracie vix in hoc ministerium suffecerunt."
533,15,18,228,"no","Ideo possessionati cum tota diligencia sua et prediis amplis datis eis primitus non sufficiunt attingere ad alimenta et tegumenta totidem tam sumptuosa in vestimentis et domibus, cum aliis expensis superfluis. Ideo non superest, nisi ut vel miraculose vel munda elemosina vel rapina yppocritica sint quesita. Miraculum autem circa questum peccunie non legimus Cristum in se vel suis apostolis exemplasse. Et quoad 2m, patet quod elemosina ex comitiva excessiva, ex superfluis expensis et ex vicioso ocio elemosinatorum inficitur. Nec dubium quin elemosinantes nunquam vere pauperes egenos dimitterent, et debita proximo suo et matri ecclesie subtraherent, nisi per yppocrisim horum validorum mendicancium seducti fuerint, cum omnino elemosina talis inficitur ex parte fratrum, qui nec sic, nec tante raperent; et tunc ex grossa ignorancia elemosinancium. Et sic superest 3m membrum, quod rapina dupliciter perversa perquirunt hec temporalia, tanquam wulpes."
534,15,19,228,"top","Fructus igitur phariseorum istorum foris ostenditur in apparencia signorum que foris sunt. Ideo dico cum Cristo Matth. 5. Nisi habundaverit iusticia vestra plus quam scribarum et phariseorum, non intrabitis in regnum celorum. Fructus itaque istorum, tam ad intra quam ad extra, est circa maioritatem dissensio, scole Cristi dissipacio, simplicis populi wulpina seduccio. Ululant enim confuse et idiotice infundabiliter quod habent "
535,15,19,229,"bottom","potestatem in celo dandi inauditum spirituale suffragium Attendite igitur ab istis wulpibus. Et quantum ad 3m patet, secundum prophetiam apostoli, quod incidunt phariseice in blasfemiam quam imponunt, utputa, quod sua privata religio sit perfeccior quam comunis religio cristiana; et sic patronus eorum superat dominum Jesum Cristum, sicud vestimenta sua phariseica, in quibus consistit sua religio, magnificant ultra tunicam Cristi, ymmo ultra hostiam consecratam; et sic de mille blasfemiis quas inculcant. Si autem introducti sunt ad corigendum errores ecclesie, faciant hunc finem, quod fecerunt sue primicie, et dimittant hoc tardatum post emendacionem ecclesie. Sic enim nauta post navigacionem dimittit navem, et homo generaliter deponit instrumenta artificialia contentus naturalibus, cum venerit ad quietem. Si igitur fratres volunt non quod ordo suus destruatur, sed quod stante ordine latens enormitas corrigatur, quanto magis sic debet esse de ordine cristiano."
536,15,20,229,"no","Fundatores igitur ordinem vel peccarunt graviter instituendo stulte novos ordines, vel intendebant ritus adinventos ad tempus solum prodesse per accidens, et servato Cristi ordine illeso ut basi, ritus adiectos esse parvipensos, ut exigit racio. Et sic, dimittendo omnes istos privatos ordines, servatis conversis in purum Cristi ordinem, totum quod est perfeccionis in ordine servaretur. Nam consonancius esset quod ordo privatus cedat Cristi ordini conversus in ipsum tanquam perfeccius, quam e contra. Nec est blasfemum asserere patronos sepe in edificacione sui [ordines] erravisse vel fuisse dampnatos, cum non crescit numerus articulorum cristiane fidei, ut canonisaciones hominum adquiruntur. Verumtamen, ut sepe dictum est, pars ecclesie debet reputari salva semper preeminencia legis Cristi, nisi quis habuerit ad contrarium revelacionem vel racionem. Qua quia careo, quiesco in reputacione probabili talium citra fidem."
537,15,21,229,"top","Sed dubitatur quomodo contingit iudicare opera que sunt fructus moraliter bona esse, cum contingit yppocritas facere bona de genere, intencionem rectissimam et sanctissimam pretendendo. Et pari evidencia qua aliquantulum vel aliquociens, contingit et semper prescitum "
538,15,21,230,"bottom","usque ad finem sic facere. Cassa igitur foret similitudo Cristi, Matth. 7o de fructu arboris. Hic dicitur quod similitudo est consona, tollens fucum phariseicum, quo ex signis inpertinentibus iudicatur bonitas pharisei. Pro quo notandum primo, quod aliquod est iudicium topicum sive probabile, et in illo sunt gradus. Aliud autem iudicium est infallibile, sive sensibile sive insensibile. Secundo notandum quod alia est racio operis boni de genere, et alia racio operis boni moraliter. Et 3o dicitur quod infallibiliter iudicatur omne opus bonum de genere procedere a bono nature; nec procedit a malo culpe, licet deus necessitat personam maxime ad illud bonum de genere suo. Sed iudicium est topicum quod opus est bonum virtutis, si nec ante nec post ebulit signum malum de genere. Ideo, sicud una irundo non facit ver, sic nec quodlibet opus unum de genere indicat virtutem. Sed expecta finem; nota frequenciam, et preponderanciam attende (ut quod fratres crebro colligunt pecuniam de auditorio, est signum dampnabile symonie); nec video quin malus habitus prorumpit quandoque in maculam operacionis sensibilem secundum legem veneni, et non apparente macula non dampnemus."
539,15,22,230,"top","Sed de notoria macula fratrum multiplici clamat mundus. Aliud autem est iudicare de tota secta, et aliud de ista simplici persona, et aliud de opere vel consensu. Unde indubie cognoscitur quod ad totam sectam cleri ex sua conversacione varie fructificante a plantacione primeva, ex cristianismi diminucione et ex paganismi augumentacione, quod clerus claudicat, et specialiter fratres yppocrite, qui tante desides simulant supereminenciam sanctitatis. Nam cuius spiritus vivificacio causaret prosperitatem ecclesie, illius spiritus mortificacio inducit deterioracionem ecclesie. Sed pharisei sunt hodie nude ymagines polite, mortuorum sepulcra, solum respicientes mundiciam que foris est, ut dominus prophetavit. Quomodo, queso, una secta cristianismi stante in suo robore, ut steterunt apostoli, non delectarentur pagani, ut tunc, suscipere legem Cristi? Sed videntes maiorem paganismum esse inter nominetenus catholicos horrent "
540,15,22,231,"bottom","nimirum nostros, et specialiter clericos, quam suos.  Oportet enim, quod trahens sit virtuosius quam atractum. "
541,15,23,231,"no","Villicus igitur, de quo Luce 16., exoneraret tam seculares oneratos tam fructu frumenti et vini, quam eciam clerum oleo devocionis propter clericatum et temporalia oneratum; tunc enim, quando post mortem deficit tempus congregandi meritorum fructus in horrea, dicet villicus fodere pro nunc non valeo, et deficiente racione dignitatis meriti mendicare suffragium a viventibus erubesco. Et sic de equa distribucione, et specialiter de prudenti subtraccione mamone iniquitatis, prudenciores seculares domini in eterna thabernacula sunt recepti."
542,15,24,231,"top","Ulterius, quantum ad exaltacionem romane curie, patet quod subdole substernitur per tales apostotas. Substernitur, inquam, per adinvenciones hereticas legi Cristi contrarias, ad quas sive fratres consulunt, sive fabricant vel defendunt, agunt destruccionem illius ecclesie, cum in puritate legis Cristi oportet ecclesiam quamcunque stare. Ideo nulli magis iniuriantur illi ecclesie quam adulantes ypocritice, qui abscondunt ab ea errores in lege domini et tradiciones anticristi fovent sibi et paliant. Illi, inquam, sunt inimici domestici, medici fraudulenti, et suffocantes proditorii, quod per vocem et aerem que  debent esse instrumenta communicacionis caritative hominum, strangulant superiores, non tactu manus, sed oleo adulacionis. Et ideo Cristus, cum illos quos amat arguit et castigat, destinavit sibi prophetas in lege veteri et ewangelistas in nova, qui duplicitate subducta nunccient populo suo scelera eorum. In istam igitur apostasiam possibile est fratres incidere qui sint proditores adulatorii curie Romane. 2o contingit ipsos promovere ad practicam legis inique, utputa impetrando indulgencias, dispensaciones et alia privilegia blasfemiam sapiencia et avariciam, que est servitus ydolorum. Practicam autem istam lucrativam novit mundus fratres ex suggestionibus mendacibus exercere; nec dubium quin illo supposito fratres ille forent plus capitibus increpandi; quia proditorie excitantes, mendaciter procurantes et fallaciter practisantes sunt plus culpandi eis quibus desunt iste condiciones; sicut cinifes nocuerunt egipciis plus quam rane. 3o vero contingit fratres post professionem fieri papas, "
543,15,24,232,"bottom","cardinales et avaricia turpissima illius curie irretitos, ex quorum exemplo cum suis complicibus capitur audacia et excusacio in peccatis. Cum talibus itaque insigniis exaltant curiam, sicut diabolus, excitando ad mundi prospera, procurat eis mundi gloriam; non sic Cristus vel sui apostoli cum matri filiorum Zebedei promisit in filiis passionis calicem."
544,15,25,232,"no","Ulterius, cum idem sit exaltare dictam curiam et eius leges proprias servare, videndum est quomodo fratres se habent ad observanciam harum legum. Pro quo notandum quod earum diversitas est trimembris: ut alique tangunt conversacionem fratrum et possessionatorum, alique autem tangunt cleri questum; sed alique religiose tangunt ritum honestum. Exemplum prime est illud 6ti decretalis. ""Exiit qui seminat"" et illud in clementinis. ""Exivi de paradiso."" Exemplum 2i est illud 5ti decretal. ""Omnis utriusque sexus."" "
545,15,26,232,"top","Et declarat sanctus Ricardus episcopus Ardmacanus, in quodam sermone qui sic incipit: ""Nemo vos seducat!  inanibus verbis"". Francisci inquit: ""regula precipit fratribus ad hoc ydoneis laborare, et ipsos, vacante laboricio, statuit mendicare. Ex quo videtur quod mendicacio nulli "
546,15,26,233,"bottom","pertinet, nisi quando inculpabilis necessitas ad hoc cogit. Quomodo igitur excusantur mendicantes et ociantes validi, qui ultra necessitatem importune se ingerent ad magis egenos sophistice spoliandum?"""
547,15,27,233,"no","2o regula Francisci precipit quod verba regule non glosentur; et cum fratres laborant ut verborum sensus omnino tollantur, specialiter de litteris a sede apostolica non petendis: non dubium quin ista regula vel sit irracionabilis quoad hunc ordinem, vel eque alios ordines racionabiliter obligaret. Et tamen falsarii scripture sacre cum fratribus dampnant ut hereticam deteccionem sensus doctorum qui videntur contradicere. Ut Jeronimus vere dicit quod fidelis non manducat secundum se vere corpus Cristi in sacramento altaris. Et Hylarius cum Hugone dicit quod corpus Cristi est substancialiter, corporaliter et carnaliter ibidem, et per consequens taliter manducatur. Glossa concordans doctores stat in isto quod corpus Cristi potest 2r intelligi corporaliter esse alicubi: vel modo corporis, vel in quantum corpus. Et isto 2o modo proprie loquitur Jeronimus. Unde argumentum topicum est quod si quicquam damnatum sit ab istis maniacis sibi ipsis contrariis, tunc a probabili est evidencius catholicum."
548,15,28,233,"top","3o, regula Francisci precipit quod fratres non predicent in episcopatu alicuius episcopi, cum ab eo illis fuerit contradictum. Et indubie eadem est ratio regule, supposita eius racionabilitate, de quolibet alio fratre. Et tamen e contra dicitur quod tam ipsi quam alii per falsas machinaciones nituntur ut predicent invitis episcopis et curatis. Et tamen Franciscus dicit in suo testamento : ""Dominus dat michi tantam fidem, ut sacerdotibus qui divunt secundum formam romane ecclesie, propter eorum ordinem, si f"
549,15,28,234,"bottom","peccatum, quia in ipsis filium dei discerno, et domini mei sunt"". Idem autem iudicium est de fratribus quibuscunque. Et patet quod ordo cuiuscunque presbiteri est ordine monachi vel fratris superior. De ordine vero monastico patet (q. 3 dist. 'A subdiacono'); 'pontifici presbiter, presbitero diaconus, diacono subdiaconus, subdiacono acolitus, acolito exorcista, exorciste lector, lectori hostiarius, hostiario abbas, abbati monachus in omni loco representat obsequium, sive in publico sive in gremio ecclesie'."
550,15,29,235,"no","4o regula beati Francisci precipit ne fratres recipient per se vel per alios denarios vel peccuniam ullo modo: et vix transit frater, ut dicitur, per villam aut patriam, quin ducat secum unum Scarioth pro denariis colligendis. Idem autem morale in isto ritu debet a cunctis fratribus observari, cum sit manifesta symonia repugnans ewangelio Matth. X, quod propter predicacionem colligant pecuniam vel aliud temporale. Licet autem occasione predicacionis vite necessaria possent ipsis adici; tamen quod principaliter aut preponderanter predicent ewangelium propter ista, manifeste obviat legi Cristi."
551,15,30,235,"no","5o regula Francisci precipit quod nullus fratrum audeat populo predicare, nisi a ministro generali fuerit examinatus et eciam approbatus, et ab eo predicacionis officium sibi concessum. Et fratres, ut non examinentur a ministro, privilegium, ut dicitur, procurarunt. Et, quod peius est, non qui ad edificacionem ecclesie utilior, sed qui ad colligendum terrena calidior, aptabitur isti officio; in tantum quod dicitur quemcunque fratrem, non qui plus edificaverit, sed qui pro contratis plus offere voluerit de peccunia secte sue, quantumcunque bono et sciollo prefertur. In tantum quod emunt et vendunt diabolo vitas simplicium, ac si ovem vel bovem pro pecunia mercarentur. Sic quod de illis verificatur prophetia apostoli Pe. 2o  In avaricia fictis verbis de vobis negociabuntur. Unde quidam vocant tales sophistas et mercatores diaboli. Scola quidem sua graduat inferiores yppocritas, ut sophistas, callidiores prelatos, ut baccalaureos et doctores in sua heresi; ut magistros suorum omnium magisterium architectonicum vendicet anticristus."
552,15,31,235,"top","6o regula sancti Francisci precipit quod fratres non ingrediantur monasteria monacharum, non claustra, non domos, nec officinas interiores; cum maior sit racio ut talis non maneat solus cum sola, eciam gracia confitendi, quam est generalis racio prohibicionis de cohabitacione clerici et mulieris; que licet prohibetur in lege papali, tamen fratres multipliciter practisant oppositum, cum ex privilegiis inpetratis multis dolosis comitivis comunicant. Sic quod de illis verificatur prophetia apostoli 2a Thymo., 3o quod penetrant domos et eaptivas ducunt mulierculas; cum non solum tractant cum mulieribus in conclavi, quia "
553,15,31,236,"bottom","in locis abditis non vocati se ingerunt, sed, ut fertur, mulierculas ducunt per patrias in forma fratrum. Et quod plus credo esse de sensu apostoli, captivant sensus debilium. Constat quidem ex sensu quem Augustinus imponit scripture Gen. de temptacione viri et femine per serpentem, quod conformis est forma temptacionis cuiuscunque persone peccantis, cum excitans extrinsecus sit quasi diabolus; sensualitas vero, ut femina; et racio, ut vir. Fratres autem gerentes vicem diaboli temptant in. firmos in fide, ut feminas, et freno infidelitatis ducunt captivas per devium."
554,15,32,236,"no","7o regula Francisci precipit quod in actibus fratrum semper paupertas sancta reluceat; et fratres laborant ut in eorum ecclesiis, claustris, domibus, ornamentis et libris, magnitudo et decor et diviciarum effectus resplendeat. Paliacio autem huius facti alibi destruitur. Ideo non restat causa eius, nisi forte quia fratres tenentur ad observanciam religionis Cristi predicare in verbis et opere populo paupertatem; sed visitantes loca fratrum tanquam spectacula moventur multipliciter delectari in mundi gloria et irreligiose ad similia aspirare. Et in tantum wulgares ad edificandum tales libros diaboli spoliantur; et, sicut etici sunt ex cautela diaboli insensibiliter inaniti. Nil enim refert colligere tales minucias de plebe paupere et totum simul de una persona simplici spoliare, nisi quod fraus yppocrisis est undique maior, persona plebis iniuriata est egencior, et fraus subtraccionis iuvaminis ad servandam religionem ecclesie est venenosior. Totum igitur corporate dampnum istius rapine sacrilege redundat sensibilius in pauperes populares. Sed si fratres tantum appreciantur imparticionem ewangelicam elemosine, debent supersedere a talibus sumptuosis et irreligiosis apparatibus, distribuendo bona pauperum que fraudulenter spoliaverunt pauperibus, cecis, claudis et debilibus, satisfaciendo pro iniuste ablatis et cavendo de iniuriis perpetrandis. Non enim tantum egent fratres sumptibus istis superfluis; sicud indiguit Martinus, miles gloriosus religiosus, clamide qua in aura gelida sub forma pauperis induit salvatorem."
555,15,33,237,"top","8o regula beati Francisci declarata in Clementinis, cao 'Exiit de paradiso', a parte continet preceptorie quod fratres minores non utantur nisi vilibus pannis, scilicet, et que iuxta consuetudinem patrie viles debeant reputari; non misceant se execucionibus testamentorum et dispensacionibus bonorum; quod non faciunt aut fieri sustineant ecclesias vel alia quecunque edificia que, considerato fratrum inhabitancium numero, excessiva in multitudine et magnitudine debeant reputari, sed temperatis et humilibus edificiis sint contenti; nec habere debent apparamenta vel preciosa vasa non conveniencia statui paupertatis. Et eadem indubie est causa vel ratio de quibuscunque fratribus. Sed iudicet mundus si faciunt contrarie isti legi. Et patet quomodo leges papales fratres magnificent et extollunt, ut ewangelium et ultra, dum fastum vel questum illis sapiunt; sed leges alias que ad religionem suam astringunt vel sensum scripture sentenciant, parvipendunt. Judicet, rogo, ecclesie quomodo observant hanc legem, quam papa precipit: 'Exivit de paradiso'. Nam quantum ad primum preceptum videtur quod fratres non utuntur pannis qui iuxta consuetudinem patrie viles debeant reputari; cum in Anglia panni albi nigri et russeti sunt apud regem et dominos plurimum preciati. Et quantum ad valorem, dicitur quod fratres emunt huiusmodi pannos satis caros. Et quantum ad formam amplitudinis indumenti, patet quod non relucet nimis magna religiositas in vestium parcitate. Sed utinam plus appreciarentur colorem quam valorem qui religiosis foret amplius ponderandus! Sed quis tunc gereret vicem phariseorum, qui colant culicem et degluciunt camelum ut dicitur Matth. 23. Quantum ad secundum preceptum pape, quod non intromittant se de distribucionibus bonorum mortui testatoris, dicitur quod faciunt et procurant illicitis viis oppositum. Quantum ad 3m preceptum pape, quod non excedant in edificiis vel ornamentis limites altissime paupertatis, mundus clamat quod studiose faciunt oppositum. Et sic de lege pape libro 6o de sepulturis, cao, "Animarum periculis"; ubi suo stricto modo pena "
556,15,33,238,"bottom","interdicti tam ecclesie quam cimiterii, infligitur quibuscunque religiosis qui inducunt aliquos ad fovendum, iurandum, seu fide interposita vel alias promittendum, ut aput eorum ecclesias eligunt sepulturam vel iam electam ulterius non immutent. Et tamen probabiliter creditur ab expertis quod fratres multipliciter inducunt aliorum parochianos ut aput eorum loco eligant sepulturas; vel oportet negare decretalem pape, vel quod loca eorum subiaceant ecclesiastico interdicto. Et per consequens ex lege papali de sentencia excomunicacionis in 6o, incurrerent irregularitatem et excomunicacionem in ibi celebrando. Nec vertitur fideli in dubium quin nemo, nisi seductus mendaciis, eligeret sepeliri in talibus locis talium personarum. Sic igitur illas leges hominum, de quanto lucrum vel fastum sapiunt, supra legem Cristi magnificant in effectu; ut patet de illa lege 5o decretalium "Omnis utriusque sexus", de quanto inducit eis confitendos, qui ipsis lucrificiant. Et vel procurant decretales aut earum interpretaciones vel glossas fieri; ut videtur de illa lege in Clementinis de sepulturis dudum; sic de legibus sapientibus fidem de corpore Cristi et aliis fidei articulis, de quanto cedunt ad laudem sui nominis, licet non fundentur in racionibus vel scriptura. Alia autem decreta sanctorum, ex quibus instrueretur ad magnam eius edificacionem ecclesia, parvipendunt."
557,16,1,239,"no","Quantum ad simulacionem fratrum et quorumcunque possessionatorem privati ordinis religioni simplici cristiane, videtur tam prelatos quam ipsos religiosos debere laborare ad istam similitudinem adquirendam. Possibilitas vero eius patet de pape potestate, tacta 1o cao. Ideo non dubium [quod] quicunque negaverit papam hoc posse facere, debet consequenter negare leges et ordinaciones ecclesie ut blasfemas. Si enim papa habet potestatem statuendi et confirmandi istos ordines, habet potestatem ex emergenti causa racionabili iterum dissolvendi. Sed primum concederet tam papa quam fratres. Ideo secundum oportet eos concedere consequenter. Sic enim cassavit papa de facto multos ordines; nec est racio quare non istos posset dissolvere."
558,16,2,239,"no","Item, omnis ordinacio ecclesie edificatoria, que non est deo propria, subiacet potestati pape; sed talis ordinacio foret ad edificacionem ecclesie, et deus potest comunicare illam homini: ergo pape. Non enim est lex adinventa a fratribus forcior quam ordinacio in qua Cristus instituit suam ecclesiam; sed illam cassavit papa, ut patet de dotacione ecclesie. Unde glosa ordinaria decretorum 25 q. Ia: ""Sunt quidam"", dicit ""quod papa nedum dispensat contra apostolum, sed eciam contra deum""; igitur papa potest ev"
559,16,3,239,"top","Item, papa dispensat cottidie cum doctoribus et pocioribus de ordine fratrum, ut sint secreti capellani sui, et sic exonerentur ab omni tradicione privata preter habitum corporalem. Cum igitur hoc sit maxime alienum ab ordine, nec potencia pape terminatur ad maximum "
560,16,3,240,"bottom","numerum partis ordinum, non ad totum, videtur quod cum toto dispensare potest conformiter. Nam possibile foret, papa dispensante cum viginti de uno ordine, totum residuum morte vel alio casu deficere. Ymmo, possibile foret ipsos fratres consimilis libertatis induere, et sic ordinem novum excrescere; plus enim extraneant, salvato nomine eiusdem ordinis, quam facerent fratres taliter procreati. Nec valet dicere quod omnes tales forent apostate; quia fratres religiose communicant cum talibus exemtis in habitacionibus et in mensis. Cum igitur sepe multipliciter occidunt alios, ut dicitur, pro levi apostasia, sequitur ex facto quod non reputant tales apostotas. Licet igitur illis cum dispensacione pape obedienciam talem dimittere, nec sapit tantam religionem, quod ipsis mortuis papa habeat omnia bona sua, quin deleta illa symoniaca venalitate ordo fratrum factus noviter servet totum residuum libertatis. Non enim habet tantam vim condicio illa symoniaca, quin, illa deleta, posset stare residua religio depravata."
561,16,4,240,"no","Supposita igitur possibilitate talis ordinis ex dispensacione pape, et cassata obligacione ad detestacionem illam symonaciam et induicionem habitus corporalis, patet quod talis religio foret perfeccior. Primo quia foret similior religioni simplici cristiane. Et illa, ex sepe dictis, est perfeccior quacunque religione privata. 2o, quia talis religiosus foret ad perficiendum mandata Cristi et consilia liberior, cum in privatis ordinibus habet multa inpedimenta, que ab execucione istorum culpabiliter difficultant. Et 3o, quia, ut oportet fratres confiteri ut fidem, illa dispensacio pape est licita; sed non foret dispensacio, sed religionis Cristi dissipacio, nisi foret ad melius. Ideo oportet ipsos concedere quod melius esset eis pro salute anime sic privilegiari, quam in priori ordine residere."
562,16,5,240,"top","Istis suppositis, probatur via triplici quod debent redire ad religionem simplicem cristianam. Et primo ex parte pape. Ipse enim debet precipue solicitari circa edificacionem ecclesie, conformiter legi Cristi, cum hoc sit capitale eius officium, ad quod strictissime obligatur; sed foret ad maiorem edificacionem ecclesie quod omnes "
563,16,5,241,"bottom","cristiani militarent secundum unam religionem simplicem cristianam; igitur, cum hoc foret pape tam facile, videtur quod sub pena omissionis dampnabilis hoc debet facere. Quam, rogo, racionem deo redderet ex tanta accidia?"
564,16,6,241,"no","2o videtur ex parte fratrum quod procurarent illud sollicite. Nam, secundum Jeronimum, non mediocriter peccat qui postposito magis bono eligit minus bonum. Sed fratres debent scire quod talis exempcio foret eis utilior; igitur ad hoc debent precipue laborare. Confirmatur ex hoc quod nedum est licitum, sed in casu debitum, relinquere religionem antiquam, et religionem fratrum propter suam perfeccionem intrare. Evidencius igitur debent fratres tradiciones suas inperfectas deserere et quietari in perfeccione simplici cristiana.  Si enim papa generaliter de possibili sic dispensaret, tunc foret utilius, ut fatentur: sed prius, antequam papa dispensat, est racio apud deum. Ergo, licet papa non dispenset, remanet eque bonum. Et ista negligencia videtur fratres tenere continue, dum pausant in tali privato proposito. Nec foret declinacio ab illo peccato eis difficilis, cum sciunt quod deus dispensat, eciam papa culpabiliter renitente, ut patet ex dictis. Quomodo igitur excusantur, qui in vacuum graciam dei ita recipiunt? Deus enim dispensat cum illis, et tamen in stulticia culpabili convolvuntur. Nec movet quod subtiles eorum perseverant in isto proposito; quia diaboli subtiliores, indurati in sua malicia, permanent in sua stulticia, ubi faciliter possent converti ad Cristum habendo misericordiam, graciam, et gloriam citissime, si non obstaret sua veterata malicia. Unde omnes declinantes a lege Cristi sapiunt ut sic stulticiam diaboli, in cuius inveteracione cadit periculum."
565,16,7,241,"top","3o videtur quod populus debet cogere fratres stulticiam istam dimittere, quia secte tales ipsos multipliciter dampnificant; quod debent tollere. Dampnificant, inquam, consumendo indebite bona reipublice, ut patet in cibariis, in domibus et in aliis ornamentis. Istud autem foret facile regem et regnum tollere subtrahendo, ut tactum est in fine De apostasia, quodcunque temporale suffragium quod redundaret illis in quantum talis ordinis. Staret enim cum hoc comunicare illis elemosinas in Cristo in quantum "
566,16,7,242,"bottom","individua cristiana, ubique meritorius quam sit modo. Unde videtur mihi inprecandum quod quicunque frater habilior ad regendum ecclesiam quam dictus incumbens, sit, ipso expulso, in eius nomine subrogatus. Sed, quod magis moveret ad istam practicam, secte nimis spisse blasfemant in deum, seminantes mendacia; et per consequens nedum subtrahunt a populo spirituale suffragium, sed venenando rempublicam agravant peccatum. Nam proposito puncto ut populus vivat conformiter legi Cristi, fratres in facie apponent obicem, foventes partem anticristi, preter privata mala que seminant. Nec dubium quin castigati per prepositos vel prudentem subtraccionem temporalium a venenacione ista desisterent, et plebem in qua consistit maior cristiana religio, dimissis exhortacionibus fallacibus cum ludicriis, adaugerent. Et sic undique dei populus, et per consequens honor dei cum bono reipublice augeretur. Itaque omnis homo staret pro suavi et levi observancia legis dei, cum turpe foret, sumptuosum et difficile, fovere discipulos anticristi."
567,16,8,242,"no","Sed 2o obicitur quod facta confusione ordinum, perirent gradus scolastici et per consequens subtilis exposicio scripture et recta predicacio verbi dei. Sed quo ad istud videtur quod de religione Cristi non foret 2m tradiciones studiorum aliquis doctor scolasticus inter fratres. Immo, licet talis graduacio in universitatibus prosit per accidens, videtur michi quod religiosum foret per totum cristianismum leges talis graduacionis tolli, quia non sunt fundabiles in scriptura; sed occasione data, ex graduacione tali inter fratres veniunt multa mala. Ut, racione eleccionis ad cathedram, currunt ad intra multe consideraciones et operaciones illiciti; et tam ad intra quam ad extra multe conspiraciones symoniace, et multe tradiciones primevi ordinis destructive. Et cum totus iste processus sit sumptuosus, non superest, nisi quod ista spoliacio sumptuum redundat in populum."
568,16,9,242,"top","Quantum ad primum noverunt fideles fratres, pauperes et abiecti, quantum a suis fratribus superioribus contempnuntur, et quanta servitute irracionabili deprimuntur. Nec dubium quin non sit fundabile in scriptura, in qua est omnis veritas, nisi (ut loquar irronice) in aliquo istorum trium locorum. Primo in dicto beati Jacobi primo cao "
569,16,9,243,"bottom","de personarum accepcione. Nolite, inquit, in personarum accepcione habere fidem domini glorie. Cum enim introierit vir in conventum vestrum, annulum habens aureum in veste candida; introierit autem pauper in sordido habitu et intendatis in eum qui indutus est veste preclara, et dixeritis ei: tu sede hic bene; pauperi autem dicatis: tu sta illic, aut sede sub scabello pedum meorum: Nonne judicatis aput vosmetipsos et facti estis cogitacionum iniquarum judices? Idem autem et evidencius est iudicium de fratre racione graduacionis a suis confratribus honorificandus; quia ita alienum est a lege Cristi, quod frater propter talem graduacionem honorem talem suscipiat, sicud foret propter splendenciam ornamenti. Nam nec infert alcioritatem status in quo Cristus statuebat ecclesiam, nec preeminenciam virtutis: et solum racione istorum duorum videtur regem celorum velle hominem honorari. Nam sepe contingit fratrem sic graduatum fratre simplici magis deficere tam sciencia quam virtute."
570,16,10,243,"top","Talis autem honoracio fundatur in scriptura secundum gradus latitudinis, ut rex racione status est excellencius honorandus. Iuxta illud 2 Petr. 2o Regem honorificate, et alii in suis gradibus honoris mundani, ut sunt alciores arbores vel minus alte. Clerus autem debet gradatim in virtutibus, secundum modum alium, venerari: ut ille qui debet reputari sanccior, debet reputative amplius venerari. Sed honor dandus clericis non debet stare in mundi gloria, sed in honore dei secundum excellenciam virtutis vel status quem deus in ipso instituit; et tantum honorat quilibet alium in effectu, quantum iuvat deum et promovet racionem in illo homine, 2m quam taliter honoratur. Ut ille qui iuvat presbiterum in causa dei ut vivat secundum institucionem Cristi conformiter, et causam illam in ipso promovet vel defendit, ipse honorat illum presbiterum. Et faciendo oppositum inhonorat; "
571,16,10,244,"bottom","ut dando sacerdotibus honores mundanos in ditacione stercorum temporalium, homo non honoraret sed inhonoraret eos. Ideo, cum Cristiana religio infirmatur per declinacionem ad mundum, patet quod ipsam dirrumpit potissime acceptacio personarum; ut, quia mundus afficitur ad terrena et honores naturaliter affectat, inordinatus amor honoris vel temporalium secundum fastum et questum disrumpit religionem Cristi. Et illa est personarum accepcio, quam contempnat beatus Jacobus; et sic generaliter, quando sacerdos comendatur eo amplius quo habet maiorem adiacenciam temporalium, ut patet de prelatis cesareis; vel proporcionaliter ut ritus mundani ipsum magis dignificant quoad mundum, ut contingit de fratre et alio presbitero pilliato; ymo honorando secularem ut habet magis splendida ornamenta. Nam iuxta primam stulticiam unus de episcopis nostris foret infinitum honoracior sancto Petro, cum ipse dicit Act. 3o Argentum et aurum non est michi. Iuxta 2am stulticiam frater ydiota quantumcunque viciosus pilliatus foret quantumcunque honoracior fratre scienciori et virtuosiori non taliter graduato. Et iuxta 3 am stulticiam unus ministrallus stultus vel prodigus foret honoracior rege suo."
572,16,11,244,"no","Omnes autem istas blasfemias 2m beatum Jacobum inducit personarum accepcio. Et dico blasfemias, quia iuxta fidem quilibet debet honorare hominem proporcionaliter ut deus ipsum honorat. Acceptor igitur personarum, qui in ista honorificencia a deo discrepat, inponit deo inplicite stultam veneracionem consimilem, quod est blasfemia. Ideo signanter, propter iudicium proprium a deo discrepans, dicit beatus Jacobus: Nonne iudicatis aput vosmetipsos et facti estis cogitacionum iniquarum iudices? Omnes enim tales habent proprium iudicium; quod, quia discrepat a prima iusticia, est iniquum."
573,16,12,244,"top","Pensemus igitur fructum fratris pilliati. Nam eo ipso quo per bullas pape, quo per literas dominorum vel mediaciones dominarum, vel 3o si symoniace emerit "
574,16,12,245,"bottom","gracias a perversis in universitatibus, sic quod quantumcunque inhabilis doctoretur, vendicat infinitum excellenciorem honorem quam frater suus, licet habilior, ex eorum decreto nunquam ad cathedram graduandus; habebit enim cameram sibi perpetuatam, cappellanum et famulum, splendidiusque et laucius ministerium. Sed a labore predicacionis, a sureccione ad matutinas in medio noctis, et a quocunque quod sonat in obedienciam et meritum in fratre simplici, est exemptus. Quod si raro aliquod opus bonum fecerit, hoc sonabit ad sui gloriam; et tum magnificabitur a suis complicibus; quod propter adulacionem mendacem esset utique melius quod taceret. Nec mirum de multiplicacione mendacii, quia dicunt quod in obediencia et ritibus sui ordinis stat maius meritum quam in nostro ordine: et tamen dicunt in praxi quod summa perfeccio sui ordinis foret graduatum ad exempcionem a tali perfeccione sollicite laborare! Ideo homines non credunt eis in isto, cum vita, cui animus afficitur, contradicit. Religiosum igitur foret quod pilliacionem illam falsam in singulis dimitterent; sic enim fecerunt in sui exordio, quando religio in eis plus floruit."
575,16,13,245,"no","Et sic tolleretur ab eis blasfema elemosinarum particio. Nam regula caritatis exigit quod dividatur singulis, pro ut cuique opus erat, cum aliter foret invida personarum accepcio; hoc autem sonat blasfemia, cum, ut sic, intenditur inpugnare divinum iudicium. Et tamen Hester dicitur: Sic honorabitur quam rex voluerit honorare; quod est maxime proprium regi regum. Que igitur est racio quare fratres eiusdem ordinis in sacerdocio, sanctitate et sciencia quo ad necessaria salubri dei ministerio, preponuntur? Non dubium quin pater mendacii docuit istam differenciam secundum adinvenciones politicas. Et in talibus blasfemis personarum accepcionibus necesse est tales conventiculares cum ceteris nequiciis irretiri. Si igitur omnes dicte secte vel nimis numerosi 2m hoc 3x devium, quo pilliacio fratri adquiritur, pilliati forent, quam monstruosa foret talis religio, quia gravarent in expensis rempublicam! Nunquam inter fratres foret distribucio, et omnino intra eos foret contencio quis eorum videretur esse maior. Iste igitur fructus est ordinum privatorum."
576,16,14,246,"no","Secundum fundamentum ad tollendum talem graduacionem in fratribus est illud Matth. 23o, ubi Cristus precipit quod non vocentur rabi vel patres, ut excellencia dei reverencius inprimatur, et ut superba dissensionis occasio excludatur. Quomodo igitur qui tam alte obligatur ad Cristi consilia tam frontose et tam laboriose contempnit vel sophisticat eius verba? Non dubium quin inanis gloria et contemptus domini sint in causa. Nam non solum in incepcione sua incurrit periurium, consumendo de spoliacionibus pauperum ultra tria milia turonensium grossorum; sed, ut sic, pilliatus inhabilitat se ipsum ad observandum perfeccionem ordinis cui stulte obligatus est, et ut sit herba venenosa in agro domine sancte matris ecclesie multipliciter infectiva."
577,16,15,246,"top","3m autem fundamentum contra istam superinductam blasfemiam est dictum Cristi Luce 22o; Reges gencium dominantur eorum, et qui potestatem habent super eos benefici vocantur. Vos autem non sic. Et tamen dicitur quod nimis dominative et nimis potestative capitaneus fratrum imperat suis fratribus; et tanquam aranea pausans in angulo, orditur telas diaboli quibus illaqueat fratres suos, ut quod frater suus dire incarceretur pro culice, ymmo quandoque pro observancia legis dei, et graduetur pro inglucione cameli. Et incarceratus per mendosum scandalum fratres sui non exibit carcerem antequam manu propria scripserit mendaciter scandalum false sibi inpositum, accusando se ipsum et excusando diabolum; ac ulterius obligando se quod nunquam ulterius in hoc invehet contra ipsum; et sic detestando causam Cristi devenit simpliciter servus diaboli. Tales dicuntur multe tele ex interioribus diaboli subtilitate pedum membrorum suorum contexti cottidie, cum quibus fratres simplices et debiles tanquam bestiole capiuntur. "
578,16,15,247,"bottom","Et ille tradiciones inique sunt ut ewangelium observate. Confundantur itaque venena talia privatorum ordinum, ut deus debet nobis graciam tenendi bonum graduacionum quas stulte suscepimus et cavendi malum culpecomixtum."
579,16,16,247,"no","Et patet quod non ex hinc perirent scola Cristi, sensus scripture vel fructuosa predicacio verbi dei, cum summe floruerant ante ista. Ymmo videtur quod evidencius quam civile dominium privata religio sapit peccatum; et per consequens non supra religionem Cristi foret suum ewangelium, vel vita apostolica per talem adinvencionem culpabilem deturpandum; ipsam enim privatam religionem necessario consequitur personarum accepcio, ad observanciam consiliorum Cristi difficultacio, et tradicionum infundabilium oneracio. Sed 3o principaliter notandum est quod a tempore quo fratres adulterati fuerant verbum dei, pullularunt hereses, sophismata scripture, germinaverunt yppocrises per multiplicata mendacia, et prevaluerunt diffidencie et dissensiones per sectas novellas, antiqua religione sopita."
580,16,17,247,"top","Ut nunc invaluit quedam secta maniaca, cancellans magnam partem ewangelii tanquam falsissimam, et per consequens hereticam et blasfemam. Ista enim secta faciendo in Oxonia memoriam mirabilium suorum, congregata fuit latenter cum fratribus 4or ; et tanquam tota universitas penderet in manu eorum, heretici dicuntur heretisasse duas sentencias de Eukaristia; prima, quod post consecracionem in missa remaneat substancia panis materialis in hostia consecrata. Et, ne deficientibus argumentis enuclietur eorum stulticia, excomunicarunt eos, qui tenent, docent, vel intersunt doctrine contrarii. Sed inter eos deus movit quemdam doctorem secularem  catholicum, ut non consenciat, sed contradicat stulticie eorum. Ipse autem dicitur interrogasse eos in primis, si voluerint hereticare sanctorum sentencias de universalibus ex parte rei, ex quibus signa capiunt aput logicos nomen suum. At illi hoc pre verecundia negaverunt. At ille: "Ex hoc", inquit, "sequitur quod substancia panis materialis remanet in hostia consecrata. Genus, "
581,16,17,248,"bottom","inquam, substancie est ubicunque fuerit aliquod eius individuum. Sed in dicto sacramento est individuum generis substancie; quia, ut ipsi asserunt, ibi est corporaliter corpus Cristi: igitur remanet in ipsa hostia ipsum genus. Et cum ipsum sit substancia (quia quiditas cuiuscunque materialis substancie), et sic panis; sequitur quod substancia panis materialis remanet in hostia consecrata"". Et quia nescierunt tollere hanc evidenciam, ipsos renuit tanquam stultos. Sophismata autem dicitur taliter innexisse: """
582,16,17,249,"bottom","enim est ipsum corpus panis inmaterialis; cum non sit formaliter res inmaterialis"". Ideo non valet iste fucus sophisticus quo dicitur panem illum esse materialem, sed non esse panem materialem; sicud dicitur fabrum esse bonum, sed non composite bonum fabrum, quia duo accidencia insunt eidem secundum disparem racionem. Aliqui autem logici dicunt probabiliter quod nemo potest esse faber, nisi sub aliquo gradu fuerit bonus faber. Sed quomodocunque sit de hoc, certum est ex fide quod sicud corpus Cristi est pan"
583,16,18,249,"top","Sed 3o arguitur de sacramento secundum sui naturam quod sit substancia panis materialis. Nam ipsum per se substat accidentibus, habens in se potenciam recipiendi tam formas substanciales quam accidentales, quibus per se subiciatur. Cum igitur hoc sit proprium substancie materiali, sequitur quod hoc sacramentum sit materialis substancia, ut dicit ecclesia. Et hinc Augustinus, attribuens sibi proprietates panis materialis, dicit quod est cibus corporalis et convertitur in hominem comedentem. Jeronimus eciam dicit quod est corpus, ut patet de cons. dis. 2a cao "Dupliciter" et cao "De homine". Adversarii eciam dicentes quod est accidens confitentur quod est panis, licet equivoce, quia signum panis; ut septem boves et VII spice, dicuntur VII anni, Genes. 41. Cum igitur eque sit signum substancie panis materialis, videtur quod debent concedere consequenter quod est substancia panis materialis. Et illud tractatum est diffuse alibi, quomodo accidens non potest esse sine subiecto; quomodo panis sit corpus Cristi, et quomodo doctores recentes debent intelligi, quod sacramentum post consecracionem non remanet pure panis; nec aliud exigit racio vel auctoritas scripture. In cuius signum omnes consecratores vel sanctificatores accidentis per se nesciunt glosam istam doctorum suorum infringere; sicud nesciunt ad quidditatem "
584,16,18,250,"bottom","tem sacramenti altaris, quod sentitur sensu extrinseco, evidenter adtingere."
585,16,19,250,"no","Et mirabile est quod contempnarent de una re, quam tantum ignorant, quod in ipsa sit substancia panis materialis ut nemo dampnat prudenter hominem quem non noscit, cum ignorat si causa dampnacionis sibi infuerit., Quid igitur scit dampnator talis, cum sacramentum sit porosum, si in poris lateat panis non triticeus? vel si post consecracionem sacramentum generet novum panem? vel si, sacramento iacente inter hostias non consecratas, mice panis intraverint poros eius? In quibus casibus fierit verum quod in sacramento altaris post consecracionem est substancia panis materialis. Ideo melius fuisset his satrapis didicisse quid sit hoc sacramentum, antequam condempnassent veritatem ex sibi dubio, quod materialis substancia sit in illo. Ideo cum introierunt pretorium, et non introierunt in ipsum, ut non contaminarentur, manifeste sequitur quod introierunt ut contaminarentur per condempnacionem fatuam veritatis. Nec parvipendat quisquam instancias istas, ut logicas, quia veritas fidei absconditur sub logica subtilissima in scriptura. Et legentes sentencias ac alii sepe sine dampnacione in Oxonia obtexerant falsitatem. Nimis igitur sathanas temptavit matrem nostram, quando cecavit paucos scripture falsarios ut sub fuco sciencie false simulent se dampnare quod de facto est veritas a fidelibus acceptanda."
586,16,20,250,"top","Sed oportet quod in fide de sacramento, sicut in aliis, ab apostatis illudatur ecclesia. Cuius illusionis origo est error sensus scripture. Nam ex hinc multi cecati superbia abierunt retro cum infidelibus, Job. 6o. Nec dignantur attendere ad regulas et dicta sanctorum in ista materia. Scribit enim Augustinus, 3o de doctrina cristiana cao 15, pro regula cognoscendi locucionem figurativam vel tropicam in scriptura. ""Servabitur"", inquit, ""in locucionibus figurativis regula huiusmodi, ut tamdiu versetur diligen"
587,16,20,251,"bottom","facinus vetans, aut utilitatem vel beneficenciam iubens, non est figurativa. Si autem facinus aut flagicium videtur iubere aut utilitatem et beneficenciam vetare, figurativa est"". Et ponit exemplum: Nisi manducaveritis, inquit, carnem filii hominis et sanguinem biberitis, non habebitis vitam in vobis. Facinus igitur vel flagicium videtur iubere; figura igitur est, precipiens passioni domini esse comunicandum, et suaviter atque utiliter recondendum in memoria, quod pro nobis caro eius crucifixa et wulnerata "
588,16,21,251,"no","Et sic intelligitur Augustinus, epistola 14 ad Bonifacium, quando dicit quod sacramentum altaris 2m quemdam modum corpus Cristi est. Non enim scivit vel voluit iste sanctus onerare ecclesiam cum sompniis modo fictis, quod corpus Cristi sit corporaliter et carnaliter in hostia consecrata; sed sicud ewangelium Job. 6o dicit Caro mea vere est cibus, et sangwis meus vere est potus, sic sacramentum altaris vere, sed figurative, est corpus Cristi vel sanguis: quia, ut Cristus dicit ibidem: Caro non prodest quidquam, cum sensus carnalis et modus carnalis corporis Cristi in sacramento foret inutilis atque superfluus; quia tunc indubie homo concederet carnaliter corpus Cristi; non solum quia esus sacramenti foret carnalis, sed quia corpus Cristi foret carnaliter in eodem quod Augustinus dicit fore flagicium."
589,16,22,251,"top","Unde deficientibus argumentis quidam prorumpunt in ista ludicria: ""Tales"", inquiunt, ""qui dicunt istam sentenciam et extingunt devocionem ecclesie, dicentes cum scriptura quod panis et vinum post consecracionem remaneant, tropice celebrant, sed ydemptice damnabuntur"". Quo contradicitur quod isti ydiote arguunt: "
590,16,22,252,"bottom","""accidencia sine subiecto conficiunt, et hinc nusquam nisi forte in vacuo propter istam stulticiam laudabuntur"". Constat inquam, logicis quod deus vere et realiter irrascitur, sicud corpus suum vere et effectualiter manducatur, non tropice; licet locucio qua sensus talis exprimitur sit figurativa vel tropica. Ad tantum enim infatuantur cultores signorum quod credunt omnes proprietates que signis conveniunt suis signatis conpetere."
591,16,23,252,"no","Ut ad tantum insanit hec secta, quod unus ponit nichil esse, nisi substanciam; sic quod non sit forma substancie materialis vel accidentalis. Alius autem qui magis furet ista demencia, ponit quod nichil est nisi substancia vel qualitas quam ipse nominat. Et sic debet dicere quod sacramentum altaris sentitum sensu extrinseco vel est substancia vel qualitas sua, aut ex talibus agregatum; et per consequens cum non sic substancia, sed tempus est, sacramentum altaris est dies veneris pro hoc anno, quia fuit dies veneris per totum diem parasceves; sicud quelibet substancia vel qualitas, que per illud tempus duravit. Alia autem inconveniencia ex erroribus istis sequentibus relinquo scolasticis, sciens quod foret studio Oxoniensi utilius et isti secte honorabilius errores istos destruere, quam in ista materia de eukaristia tantum eis incognita laborare. Sed quidam tantum infatuantur mania, quod credunt deum et angelos confirmando conplere quidquid, in quo suis mandatis subditis preceperint, firmiter obedire. Sed cras ex eis procul dubio cessabit illa potestas; nec sciunt inpresenciarum ipsam efficaciter stabilire. Ideo excomunicacio, dampnacio vel determinacio eorum non plus valet quam vox graculi, nisi de quanto fuerit fundabilis in scriptura. Sed blasfeme inponendo Cristo falsitatem in sua dampnacione, irracionabilitatem in sua excomunicacione et inferioritatem diabolo in sua determinacione ostendunt se discipulos anticristi. Imponunt enim Cristo deo nostro omnes istas blasfemias, quia in quantum quis in nomine Cristi facit iniuriam, inponit sibi auctoritatem."
592,16,24,252,"top","Quantum ad secundam dampnacionem quod corpus Cristi non sit corporali presencia in altari, probabile est quod si corpus Cristi vel aliquod sit alicubi, tunc "
593,16,24,253,"bottom","corporali presencia et corporaliter est ibidem, ut dicit decretal Johannis 22i in Clementinis de reliquiis venerabilibus sanctorum cao. Si dominum. Nam cum secundum Augustinum presens dicitur quasi presto sensui, et sensus comuniter dicitur de sensu corporis et sensu intellectus, iuxta illud Rom. iio: Quis cognovit sensum domini, aut quis consiliarius eius fuit? manifestum est quod res est presens, ubicunque sentita fuerit intellectu, et per consequens ubicunque corpus fuerit, ibi est presencia corporali. Sed ex hoc non sequitur quod ubicunque corpus fuerit, ibi est corporaliter, quia si corpus est alicubi corporaliter, tunc habet ibi unum novum modum essendi qui inest sibi in quantum illud corpus: sicut si corpus sit alicubi presencia, tunc habet unum ibi modum essendi, qui inest sibiin quantum ibi presens. Unde presencia corporis Cristi est sibi accidentalis in sacramento panis. Unde dicitur presencia corporalis, quia est presencia corporis, non quia illud corpus est ibi corporaliter, sed spiritualiter; ut creatura , dicitur divina, non quia deus, sed quia sanctificata per deum. Et sicud non sequitur Petrus facit bonum moraliter; ergo facit bene moraliter : ut, posito quod Petrus infidelis prescitus iuvet Platonem predestinatum ad faciendum unum opus virtuosum respectu Pauli: ita , non sequitur: corpus Cristi est in sacramento presencia corporali; igitur est ibi corporaliter. Et illi qui habent pro eodem corporaliter et modo corporis, locuntur inproprie et extense. Unde anticristine procedunt, qui super ista inproprietate fundant dampnacionem hereses."
594,16,25,253,"top","Primo, inquam, adiscerent hii blasfemi, qui fingunt hereses in alios per comenta mendacii de eukaristia, quid secundum naturam suam sit sacramentum panis, antequam solicitarentur, quomodo corpus domini sit in illo. Certum, inquam, est quod remanet post benediccionem unum per se sentitum quod non est substancialiter corpus Cristi, et illud est sacramentum; sicud patet ex descripcione sacramenti et determinacione ecclesie 3o decretalium de celebracione missarum; ""Cum Marthe"", "
595,16,25,254,"bottom","et testantur doctores concorditer, quibus adversarii, ut suis auditoribus, innituntur. Illud autem sacramentum dico ego cum doctore meo Augustino esse naturaliter panem, sed sanctificatum et quodammodo (quia sacramentaliter) corpus Cristi."
596,16,26,254,"no","Cum igitur circa illud latet in populo tanta infidelitas seductiva, cristianus non daret elemosinam, fratri sive presbitero in hac fide devio; sed primo quereret de quiditate istius sacramenti prudenter specificati; et, suspecta secta sua, peteret ante comunicacionem in bonis fortune sub sigillo capitanei sui fidem suam de quiditate huius venerabilis sacramenti; quia aliter ex sibi dubio foveret infidelem deteriorem pagano ypocrita, seducentem populum, plenum discipulum anticristi. Talis autem heretici obest celebracio, oracio et predicacio, sicut irridenda est sua excomunicacio sive dampnacio. Sic igitur post introduccionem sectarum fructificavit scola fidelium. Dimissis igitur introductis subtilitatibus anticristi intendat fidelis fructui fidei scripture."
597,17,1,255,"no","Undecimus tortor ecclesie est hostiarius. Et intelligo per hostiarium quemcunque nomine clericum extra sacros ordines, ut clericum parochialem, clericum officiariorum predictorum et quoscunque novicios privati ordines vel laicos, qui sub nomine clerici indebite vendicant dignitatem. Quamvis enim hostiarius sit superioris status quam abbas vel monachus in quantum talis; ut patet q. 3, dis. 7. ""A Subdiacono""; tamen contingit clericus istos multipliciter inferiorari simpliciter monachis in virtute."
598,17,2,255,"top","Blasfemat autem quicunque clericus qui titulo clericatus capit privilegium dignitatis Cristi, et tamen in vita nomini contradicit; quia ut sic mentitur super Cristo, quod sit de sorte sua, et per consequens quod Cristus auctorisat et vixerat talem vitam. Scopant autem populum clerici parochiales, dimissa Cristi pauperie, dum sumptuose mundi voluptatibus insolescunt. Cum enim sumptus talium non surgunt ex nichilo, non restat finaliter nisi quod spolietur a populo. Si enim capiunt inordinate a suo curato sive magistro ex hoc quod seducunt parochianos simplices ad dandum rectori oblaciones, decimas vel alia que nimis avide concupiscit, manifestum est quod spoliacio temporalium, quibus clericus taliter abutitur, redundat in parochianos illos simplices. Et idem est iudicium de seduccione populi in baiulacione aque vel panis benedicti, in ministracione panis post recepcionem sacramenti et in seduccione citacionis vel alterius fraudis subdole introducte; et sic utrobique pululat personarum accepcio, et perverso clericorum officio, populi laycalis seduccio, et ut breviter "
599,17,2,256,"bottom","dicatur narrare complete omnes perturbaciones que fiunt per parochiales clericos difficile est; peccant enim, bona dei in petulancia consumendo, in fraudulencia sui officii populum seducendo, et per consequens domino omnium a quo cuncta bona procederent, in populo proditorie serviendo. Oportet enim quod deo serviant, velint, nolint; si proditorie, punientur cum populo permittente, quia torpor volicionis, que posset corrigere, reputabitur pro consensu. Sed malicia talis clerici sequitur ad maliciam prelati, rectoris, atque presbiteri perversi, cum zelans pro causa dei vel aufugeret vel corriperet subiectum inutilem."
600,17,3,256,"top","Unde audivi quendam sacerdotem conqueri de seduccione hostiarii, dum diebus dominicis deferendo aquam benedictam inmiscet sepe aquam non benedictam, et sic novissima parochie non habent aspersionern aque totaliter benedicte, et per consequens in spiritualibus differenter fraudatus parochia. Non enim phas est dicere quod aque talis aspersio nichil valet. Nec valet dicere quod in liquidis sacramentum quantumcunque parvum sanctificat quantumlibet copulatum, tum quia non coextenduntur, sed occupant loca propria, et (secundum nota philosophis) sanctitas aque, cum sit accidens, non migrat de subiecto uno in aliud; tum eciam, quia hostiarius sic proiciendo guttam aque benedicte in mare sanctificaret totum mare; ymmo, cum omnes aque mediterranee, paludales, vel fontales communicantur cum mari per catharactas absconditas, hostiarius posset faciliter sanctificare omnes aquas mundi, et cum aqua non debeat iterum consecrari, olim cessarent aquarum consecraciones ministerio sacerdotis. Nec valet dicere quod spiritualiter generatur nova sanctitas, ut contingit de luce, tum  quia per idem sic foret de sanctificandi con- "
601,17,3,257,"bottom","stantibus, ut pane, palmis, igne, cera, tymiamate, cereo, petra, fructibus et aliis sanctificatis comuniter; tum eciam, quia liceret exorciste, hostiario vel layco cuicunque benedicere vel sacrare cuncta huiusmodi, quia deferre ipsa ad loca, in quibus multiplicarent sibi similia in subiecto capaci. In quo casu, sicud deferens candelam ad locum tenebrosum ipsum illuminat, sic videtur quod applicans instrumentum multiplicandis sic consecratis instrumentaliter sic consecraret. Et patet ficticia. Sicut enim hostiarius facit novam aquam, sic consecrat ipsam aquam, ipsa a sui inicio consecrata; quia aliter solus deus consecraret, et non presbiter vel minister."
602,17,4,257,"no","Relictis igitur obieccionibus contra responsiones fictas, videtur quod sicud in primitiva ecclesia habuerunt Cristi discipuli potestatem faciendi miracula, sic habuerunt potestatem corpora tam racionabilia quam irracionabilia consecrandi. Nam Marc. ultimo scribitur. Signa autem eos qui crediderint hec sequentur: In nomine meo demona eicient etc. Cum igitur in corporibus tam animatis quam inanimatis latent demonia, ut patet de legione demonum missa in porcos, Marc. 5o et in aere et in aliis corporibus, ubi magis nocent homini, est notorium hos latere; ewangelium autem igitur permittens, nedum sacerdotibus, sed generaliter in Cristum credentibus, potestatem et effectum eiciendi demonia, dat fidem quod sic possunt in Cristum credentes, cum potestas domini inextingwibilis perpetuo sit parata."
603,17,5,257,"no","Credo tamen quod sufficerent de clero, sicut fuit tempore apostoli, diaconus et sacerdos. Nam habundancius onus ecclesie est infundabile; nisi quia sic placet satrapis, et, ut fingitur, ad honorem et usum ecclesie prodest multum. Ille igitur qui habet potestatem purgandi corpus a demonio, habet eciam potestatem consecrandi, sive per eos deus det novam virtutem, sive amovendo prohibens resuscitet antiquam."
604,17,6,257,"top","Sed sicut multi, eciam sacerdotes, in fide deficiunt, sic credibile est quod deficiunt in ministrando sacramenta et sacramentalia; non solum quo ad modum virtuosi ministerii, sed in penam peccati sui et populi desunt crebrius quo ad substanciam sacramenti, quia "
605,17,6,258,"bottom","non sunt illi quibus deus concessit huiusmodi potestatem. Et licet nemo debet presumere de quoquam sine revelacione hoc credere, sic nec debet ut perfidiam illud discredere, sed timere. Ad quod capitur evidencia probabilis fortem suspicionem generans, si clericus vel prelatus non servat legem Cristi suo officio limitatam. Tunc enim indicat quod deus, sciens omnia preterita et futura, non ponit eum in tali officio, quod scit quod in penam peccati ipsum impossibilitat adimplere. Unde videtur blasfemia quod deus det sacerdoti huiusmodi potestatem. Si enim rex presciret clare quod quis sit proditor regni sui, et super illam scienciam daret sibi potestatem plenam ad talia gubernacula talis regni, nonne iudicaretur quod rex talis foret inprovidus? Sic igitur affirmans talem pseudo-officiarium habere potestatem tantam, cum non possit illam habere, nisi adeo implicat blasfeme quod deus, omnium conditor, sit inprudens. Ille igitur, qui ante et post recte supplebit officium et interim ad horam errat in ministerio, abutitur sua potestate. Ille autem, qui perpetuo non facit recte tale officium, non abutitur potestate, nisi forte pretenso vel communi, quia non habet potestatem talem specificam, licet pompaverit se habere. Unde evidencia fortis est, quod prelatus errat expers potestatis huiusmodi; si pompaverit (sive papa, sive cardinalis, sive episcopus arrogans et pompans) si segnis in humili Cristi officio; frustra quo ad scolam Cristi huiusmodi potestatem. Periculosum itaque foret hominem vendicare novitatem potestatis, sicud spissim fit in materia de eukaristia, vel antiquam potestatem sine correspondencia operis asserere se habere. Deus enim ordinavit quod operibus, que hinc ordinavit sensibilia debemus credere, et potestatem, quam ordinavit insensibilem et nobis absconditam ex operibus de levi debemus supponere. Modo autem eversivi scola anticristi, dimissis operibus, contendit circa magnitudinem potestatis. Nec dubium quin innaturalis scole eversio originatur a rege superbie."
606,17,7,258,"top","Redeundo igitur ad propositum, conceditur quod in casu sacerdos rite benedicit pani, aque, oleo et si- "
607,17,7,259,"bottom","milibus altero dictorum modorum vel utroque, et clericus in casu rite ministrat hec populo; et sepe contingit fieri errorem in utroque. Concedunt enim quod aqua benedicta est infinitum melior non benedicta; ymmo infinitum melior vino quantolibet non sacrato; et tamen negligencia qua tractant ipsam dat populo fidem quod false illudunt laycis, credentes contrarium. Excessus, inquam, quo aqua benedicta excedit non benedictam, cum aliquantum facit ad eios melioracionem, et in nulla proporcione racionabili, non restat nisi quod sit infinitum melior. Et per idem videtur quod predia mortificata et consecrata ecclesie, dum fiunt Cristi patrimonium, infinitum meliorarentur, et sic regnum. Sanctitas autem superaddita, que non est racionaliter numismati comparabilis, videtur infinitum melior quam disposicio corporalis. Sed videtur quod bona talia et regna sint inde pocius peiorata, quia ordinacioni dei ut sic contraria. Ideo videtur quod anticristos mendaciter blasfemat in potestate diabolica contra Cristum, quia ordinacioni Cristi repugnat, et false vendicat potenciam, quam non fundat in Cristo, In cuius signum res sic sacrate crebrius et vilius emuntur ab anticristi discipulis quam alia non sacrata. Ideo videtur quod scola sua sit contraria sibi ipsi, cum symoniace blasfemat inplicite quod deus malus et non dominus facit ista. Talia itaque que lucrum non sapiunt, licet rite sanctificata fuerint, sunt hodie parvipensa. Sed alia, quorum sanctificacio est infundabilis, sunt similacione falsa ab yppocritis comendata."
608,17,8,259,"top","Clericus igitur baiulus aque benedicte debet reverenter ipsam spargere, et non nimis crebro aquam extraneam comiscere; quandoque tamen deus sanctificat nobis incognite. Et cum talis sanctitas sit nobis inutilis, nisi de quanto ordinatur ad sanctitatem mentis, debet moderate postponi, ut cerimonia, quo ad ipsam. Necesse quidem est uti cerimoniis, quamdiu est religio viatorum inperfecta. Sed totum periculum est in preponderancia sua ultra per se finem talis cerimonie magis bonum; ut si sanctitas mentis honoretur eque bene vel melius sine usu talium consecratorum, religiosum foret ipsa dimittere. Sic enim dimittentur in patria, sicut "
609,17,8,260,"bottom","privata religio. Utrobique enim est nimietas ponderancie et ritus despeccio contempnenda. Et omnino prima pars, ut patet ex religionibus privatis; et adinvenciones humanas studentibus, et nimis onerantibus simplices, cum illa appreciantur amplius quam finem eorum. Sed dimissio aliquorum que lucrum non sapiunt, ut fructuum, carnium et pere cum baculo, et eis similibus, docet quod omnia ista, habitis suis finibus, sunt preternecessaria ad salutem. Omnia tamen ista ex antiquitate et racione sunt evidenciora quam ritus vel ordines mendicancium super ewangelium introducti."
610,17,9,260,"top","In comixcione autem olei non consecrati cum consecrato est maior fallacia anticristi. Primo, quia res censetur ex maiori solempnitate sacramenti solum sanctificacioni episcopi deputata; ideo eius negligencia est amplius ponderanda. 2o, quia episcopus, cui sine racione sed ob superbam preeminenciam deputatur hec consecracio, debet 2m largas expensas sibi deputatas a regnis de fabrice sue ministerio, cum undiquaque iacet maius periculum, solicius provideri. Et 3o, quia leges limitant periodum in novacionem olei consecrati, ut patet de consecr. dist. Ia "Si quis de alio crismate quam de illo novo quod proprii episcopi largicione acceperit, baptizare aliquem, nisi preoccupante morte, temptaverit; pro temeritatis ausu ipse in se proprie dampnacionis protulisse sentenciam manifestatur. Non sic autem de aqua benedicta". Nec dubium, quin tanta vel maior sit racio, quia contingit oleum non consecratum oleo consecrato adeo comisceri, quod baptisetur vel confirmetur fidelis omnino oleo non consecrato, in quo stabilite sacramento iacet magnum periculum. In omnibus autem istis, eciam usque ad sacramenta, attendendum est ad fructus, si habeantur facilius, fertilius et ecclesie primitive similius sine talibus signis, quam elaboracione eorum; et est secure ab eis in suis fructibus quies- "
611,17,9,261,"bottom","cendum, et contempto satrape precepto, in lege domini confidendum."
612,17,10,261,"no","Sed quo ad secundam maneriem clericorum extra ordinariorum, notandum quod sunt nimis multiplices, cum pene tot sunt officia huiusmodi clericorum, quot sunt officia virilia et pacifica in domibus vel officiis regum et secularium dominorum: ut in officiis regum sunt cancellarii, thesaurarii, clerici de secreto et privato sigillo, clerici de parvo bag: ergo et infinita que non expedit iam narrare. Et cum secularibus dominis sunt clerici de coquina, cum eis similibus. Ymmo oportet vicecomitem et iusticiarium, senescalum vel ballivum, habere clericum servientem. Nec dubium quin tota ista maneries clericorum magis a racione clerici degenerat, quam parrochialis clericus in quantum talis. Et iterum certum est quod regna que sic monstruose transferunt officia clericorum, ut sic, parturiunt dissensiones, derisiones, et multa bella regnis: que vel paulative vel subito oportet prorumpere, quia oportet quod ordinacioni divine contrarius convincatur. Nec capit excusacionem ista proditoria ministrorum domus dei subversio, cum nedum ordinacioni divine inponitur blasfeme stulticia, sed in domo dei sive ecclesia, matre nostra, emergunt latenter multa facinora; et specialiter, dum clerici infra sacros ordines et curati occupantur circa secularia. De aliis autem vocatis clericis extra hunc statum, cum licet eis coniugari ut laicis, non contendo."
613,17,11,261,"top","Unde leges ecclesie ex auctoritate scripture dampnant hunc modum, ut 21 qu. 3 cao Modo, canon sic loquitur: ""Apostolorum statuta sunt que dicunt: Nemo militans deo implicat se negociis secularibus. Proinde aut clerici sint sine actoribus domorum, aut actores sine officio clericorum."" Et sequitur: ""Clerici non nisi altari et sacrificiis deservire et precibus atque oracionibus vacare debent."" Et allegat ut supra, illud Ia thymo. 2o: Nemo militans deo implicat se negociis secularibus, ut ei placeat, cui se pro"
614,17,11,262,"bottom","denunccies publice, ne ministri laycorum fiant, nec in rebus eorum procuratores existant. Quod si postmodum facere presumant, et occasione ipsius administracionis propter peccuniariam causam deprehendantur in fraude, indignum est eis ab ecclesia subveniri, per quos constat in ecclesia scandalum generari."" Ex istis benedictis legibus elaboratis ex fide scripture, patet quod quicunque secularis dominus qui diligit matrem ecclesiam debet ministros eius servare honorifice in illo ministerio quod dominus eis lim"
615,17,12,262,"top","2o notaret fidelis fallaciam argucie anticristi, qua ex antiquitate vendicatur tales cleri oppressiones conpetere regie maiestati. ""Bene"", inquit, ""et prospere stetit cum regno, quando fuit per clerum taliter ministratum."" In isto oportet, contra anticristi perfidiam, fidem scripture et leges ecclesie ex illa collatas supponere. Et patet ex ewangelio, quod esse in domibus regum et vestiri mollibus propter gubernacionem vel dominacionem secularem familie est contrarium clero Cristi, cum hoc venenum fugerunt "
616,17,12,263,"bottom","Sed constat quod repugnat cuicunque domino abuti possesso, sicut repugnat cuicunque subdito subtrahere ordinacionem vel servicium domini capitalis. Deus autem est dominus capitalis cuiuscunque creature. Ideo in omni exaccione regis quo ad servicium clericorum debet excipi servicium debitum illi domino capitali. Ymmo, supposito quod talis apostota consentiret vel affectaret sic monstruose secularibus dominis deservire, illi domini detestarentur eos tamquam inutiles et proditores dei et hominum; nec plus acceptarent eorum servicium quam demonum, cum acceptando involverent se infidelitatis periculo aput deum, et inficerent se proditorio servicio per talem clericum. Ideo, idem esset regalias regum illud exigere, et, blasfemando se esse superiores domino, inficere se et regnum. Et patet quod promocio symoniaci parturit talia magis mala; quia in hoc conducitur, ut sit proditor deo suo."
617,17,13,263,"top","Nec sunt evidencie diaboli digne memoria. Dicit enim quod stat clericum facere utrumque servicium : sed illi clerici non sunt apciores quam erant apostoli. Ipsi enim non sufferunt, sine peccato omissionis, pure servire domino Jesu Cristo. Quomodo igitur serviret sibi inculpabiliter talis derisus homuncio? Nonne dicit apostolus negativam: nemo militans deo implicat se negociis secularibus? Sed ubi est maior implicacio, quam sic assidua et obligatoria et mundana ministracio? Alienacio quidem a Cristi servicio que in omni genere cleri corruit, est implicacionis secularis testificacio. Secularis autem non, ut sic, militat deo, sed forte venialiter servit mundo. Laxent itaque clerici sic pompantes suam magnam operacionem in piscacione hominum 2m recia sancti Petri. Sed ille relictis omnibus ante hec secutus est dominum Jesum Cristum, ut patet Lu. 5. Si igitur seculare servicium sit regi necessarium, compleatur per secularem ad illud ydoneum, et differatur divinum servicium. Si autem curatus servit regibus, serviat pure clericale servicium sive consilium; et resignet, vel per alium preordinet, curatoris officium. Et sic, si anticristus fingit nullum alium sufficere ad occupandum seculare regis officium, degradetur vel fiat laicus, per- "
618,17,13,264,"bottom","dendo clericale privilegium. Vel si wult ipsum servare, abneget incomposibile seculare servicium, sicud oportet iuxta legem predictam. Nam curator domorum vel ductor seculares negocii aut dimittet, aut confundet alterum, vel utrumque."
619,17,14,264,"no","Sed obicitur quod ita extraneata sunt terre dominia, ut regaliis repugnet habere clericos necessarios servitores, nisi de beneficiis quibus dotatur ecclesia, fiat beneficii reconpensa. Sed maledictum illud insane diaboli incitamentum, quo inducitur tantum inconveniens utrobique! Nam idem est ac si inferatur ex dotacione ecclesie venenosa quod ipsa non staret nisi vel destructi forent principes seculares; vel verificaretur principium patris mendacii: quod clericus sit non clericus; vel quod regi seculari debet servire, deo postposito. Sed cum utrumque posteriorum sit notum blasfemum inconveniens inplicare, necessitati sunt asserentes hoc antecedens, quod dotacio predicta ecclesie antecedenter necessitat ad destruccionem secularium dominorum, quod licet sit eis verum incognitum, tamen tam possessionati quam fratres educati in veneno fugiunt veram medicinam salutiferam, ut venenum. Palliant enim quod seculares domini possent vivere vitam pauperiorem, et sic de bonis dei minus expendere: quod licet sit verum, tamen in ipsis caperet sua de inesse verificacionem racioni plus congruam; cum Cristus et apostoli cum aliis religiosis ipsos de propinquiori sequentibus vixerunt valde parce et nullis secularibus onerose; seculares autem tacendo (quod equivalet consensui) permisit Cristus vivere seculariter sumptuose."
620,17,15,264,"top","Ideo procurator pauperum communitatum sic pro illis argueret: ""Dicti wulgares ex defectu bonorum temporalium miserabiliter et differenter vexantur inopia; quod non esset, nisi comunitas predicta proporcionaliter peccaret, vel clerus aut seculare brachium ipsa avare consumeret; cum deus non potest providendo de illis bonis deficere. Cum igitur notum sit, quod in istis duabus filiis sanguisuge sit maius peccatum, tam avare retinendo hec bona, quam prodigaliter consumendo in altera istarum parcium vel in utraq"
621,17,15,265,"bottom","huius iniurie. Sed cum notum sit quod huiusmodi defectus stat magis in clero, tota ecclesia debet correccioni isti intendere. Ex parte autem brachii secularis, patet quod ipsum habet precipuum interesse. Nam omnia illa temporalia dominia que clerus occupat, debent alteri brachio pertinere; et suum est bona sua requirere, tum, quia dedit illis deus potestatem coactivam ad talia requirendum, tum eciam quia talium excomunicatorum ministerium inficit ecclesiam, et specialiter ex consensu. Unde, quia scola diaboli est ordo nimis preposterus severe invadere alia regna, ad que vix habemus scintillam iuris, et in facie nostra permittere anticristum sacrilege consumere bona nostra: non dubium quin diabolus sic cecat et vecordat ecclesiam.""
622,17,16,265,"top","Item constat ex fide, quod Cristus sic ordinavit clerum suum totum vivere vitam pauperem exproprietarie, et illa ordinacio plurium est eversa, clero occupante dominia que ex dei ordinacione debent adiacere brachio seculari. Igitur reges, qui secundum Augustinum sunt dei vicarii, debent rectificare dei iniuriam. Et hinc dicit Augustinus, ut recitatur 15 q. 4acao Quicunque, quod beatus Aurelius debuit iure poli restituere cuidam layco redditus, quos dedit ecclesie sue. Nec dubium quin eadem est ratio de omnibus possessionatis clericis; et sic excomunicative et sacrilege detinent aliena. Quantum ad assumptum, patet quod pusillus grex apostolorum secundum formam quam Cristus instituit, debuit esse exemplar et origo tocius posterioris ecclesie cristiane; sed Cristus eos instituit instar sui in summa pauperie. Ideo superiores de clero debent sic vivere. Unde Cristus non aptavit eis officium quod requireret expensas alias seculares, sed licet omnis cristianus debet ex fide usque ad mortem defendere istam sentenciam cum sequentibus, tamen tanta est anticristi perfidia quod post lapsum cesareum quo diabolice sunt dotati, ista fides cum suis sequentibus contempnitur vel glosatur. In tantum quod maior infidelitas regnat inter nos nomine cristianos quam inter sectas paganicas, quas maxime detestamur. Ipsi enim fatentur Cristum fuisse prophetam eximium, sed non deum. Sed quan- "
623,17,16,266,"bottom","tum ad multas leges suas ipsi credunt ipsas nobis perfeccius et observant. Nos, inquam, voce dicimus Cristum esse deum et hominem, sed vitam suam in facto spernimus, et maiorem partem legis sue tanquam falsam et irracionabilem denegamus; sic quod tollerabilior foret blasfemia negare deitatem Cristi et servare eius mandata et consilia, ut pagani. Nos, inquam, duplicantes mendacia plus opere blasfemamus; quia nec volumus defendere vitam Cristi, nec verba. In tantum quod fratres, quorum professio atque perfeccio foret excellenter defendere Cristi pauperiem callidius, tanquam sophiste diabolici retrocedunt. Licet autem constat ex fide scripture et sensu quod per declinacionem cleri ad seculum religio Cristi et fides subvertitur, tamen tam fratres quam possessionati diligenter laborant qua possent in terrenis seculares dirripere, et partem suam per terrores diaboli et blasfemam yppocrisim confirmare. Sed pars Cristi invito diabolo magis claret quam totum quod clerus occupat preter necessarium ad sui ministerium ; et hoc ex titulo elemosine secularium est iniustum, et per consequens iniuste occupant predia temporalia preter necessaria popularibus oppressis inopia."
624,17,17,266,"top","Item, quecunque temporalia que clerus possiderit, sunt bona pauperum, ut hic suppono. Sed de omnibus bonis pauperum debent esse indifferentes ministri et fideles dantes prout unicuique opus erat; ergo de omnibus bonis cleri debet esse particio; et per consequens, pauperibus de populo magis egentibus, debet illis de ipsas bonis comunibus cleri distribui. Cum igitur clerus in hoc deficit, restat quod domini seculares debent distribucionem huiusmodi ordinare. Ipsorum enim sunt elemosine, ipsas debent dominacionis titulo gubernare, et clerum occupantem ista sic sacrilege de alienis, inconsulto anticristo, precipue spoliare. Quis igitur spiritus moveret homines seculares sic rapere pauperes et egenos, dum thesaurus suus iacet in manu diaboli: Quem thesaurum debent secundum legem domini ordinare. Idem videtur ac si sathan, religioni Cristi adversans, buccellas edentis diriperet, et pastum integrum "
625,17,17,267,"bottom","quem facilius capere posset, dimitteret; deus indubie requireret ab illis racionem credite potestatis. Nec dubium quin ista sit causa quare tot dissensiones et murmura sunt in regnis; tum, quia in illa mamona comunitas ex particione iniqua comunitar magis peccat, ideo racio exigit quod in illa comunius puniatur; tum eciam quia ab exemplacione cleri circa illam magis profunde afficitur. Ideo necesse est quod pugne, lites, contenciones et conversancium discordie sint comunius circa illam. Si enim clerus prepossessionatus regni nostri preposuisset hoc anno pedagium regi pro populo, quid necesse fuisset populum contra dominos tam indebite surexisse? Nec dubium quin nulla tercia ecclesie inmunis sit: comunitas, quia indebite et inpacienter homines omnis generis punierunt; et domini, quia bona pauperum inprovide receperunt; et omnino clerus, tum quia pauperes de populo corporali subsidio non iuverunt, tum eciam, quia nec wulgares regum obedienciam docuerunt. Si enim episcopi et rectores eciam medietatem sui superflui ad illud dedissent laicis, tunc cum paribus totum illud dispendium precavissent. Et revera, ille.cui sunt stercora temporalium cariora tanto bono pacis provincie proditorie occupat ipsa bona, et ille frater qui non wult docere populum quomodo de lege Cristi obediret dominis, ut patet de Cristo et suis apostolis. Cuius racio videtur, quia non infert lucrum fratribus de wulgaribus, quos taliter hortarentur. Ille, inquam, frater modicum aut nichil hortaretur dominos temporales ad misericordiam super wulgus vel ipsum ad obedienter petendum misericordiam et serviendum dominis, sicut fecit apostolus. Et racione est quod prediligunt de ambobus contrariis plus bona sua temporalia quam salvacionem et pacem mutuam, vel alia spiritualia bona dei. Et ideo sunt duplices et vecordes cum istis partibus, cum pars diaboli, que viam dei non graditur, sit perplexa."
626,17,18,267,"top","Remedium igitur theoricum, si placeret deo ipsum per seculares homines roborari, foret ad stabilimentum sempiterne concordie et pacis ecclesie, quod defendant "
627,17,18,268,"bottom","ordinacionem Cristi in clero et populo, ut quod totus clerus vivat pure de elemosinis corporalibus temporalium, et illi vivant spiritualiter de elemosinis spiritualibus cleri Cristi. Sic quod omnia bona temporalia mortificata ecclesie inter seculares homines sagaciter sint partita, et omnis turpis occupacio cleri circa hec temporalia ad prodessendum ecclesie 2m spirituales elemosinas sit retorta. Tunc enim splenderet lux Cristi in regnis, et, toto clero vivente de decimis et oblacionibus et privatis elemosinis, wulgares oppressi forent per mortuorum de clero iam mortua a sua oppressione et miseria relevati; et qualibet parrochialia ecclesia habente discretum curatum, continuata forent in tribus membris ecclesie pax et amor."
628,17,19,268,"no","Nunc vero clerus, monstruose occupans ista dominia, nec docet fidem scripture, quomodo infima pars ecclesie debet dominis secularibus deservire; nec docet quomodo secundum coactivam potestatem subditi debent dominis in moderamine obedire; sed spoliant subiectos crudelius domino temporali. Unde in signum vastitatis huius doctrine duplicis illa pars Anglie in qua clerus monstruosius dominatur, ab ista religione magis silvestricat. Nam naturali instinctu tam innaturale et diabolicum monstrum in clero totus populus abhorreret."
629,17,20,268,"top","Nec dubium quin nedum licet sed est debitum dominis temporalibus taliter ordinare; nam omittendo fovent symoniacos et sacrilegos hostes suos nequissimos, ordinacionem domini infideliter reversantes. Quomodo igitur prevalet anticristus huic parti Cristus contrarius? Si enim phas est dominis temporalibus stulte dotando ecclesiam dissolvere legem Cristi, quomodo non merentur dissolvendo tradiciones infundabiles anticristi? Sed lex dei in ordinacione cleri sui non haberet tantum robur, quin potuit dissipari; quomodo lex contraria ad tantum perpetuatur ex verbis falsis anticristi oppositis, quod nulli liceat in perpetuum huic tradicioni fatue contraire? Nam mandatum domini est matrem ecclesiam 2m ordinacionis sue pulcritudinem honorare; mandatum anticristi est illam pulcritudinem dissipare. Et 3o si "
630,17,20,269,"bottom","secundum mendacia et fictam yppocrisim privata persona regni decepta ordinacioni dei ad deturpacionem ecclesie repugnavit, quomodo non liceret toti regno, secundum mandatum dei, in parliamento publico ad tocius regni subsidium se iuvare? Deus itaque necessitat regnum nostrum publice ordinare, ut, cum tota possessione secularis domini occupata per clerum ab eo extracta, ipsius regni necessitas relevetur: sed sub ista condicione opposita, quod status pauperum regni, subductis taliagiis et eorum spoliacionibus, congrue conservetur. Ista autem condicio continuari posset facilius quam cleri dotati condicio servatur, ad fideliter serviendum deo, ecclesie et patrono."
631,17,21,269,"top","Sed procul a regno nostro huius propositi sancti omissio, ex terrore falsorum fratrum et clericorum de censuris sophisticis anticristi! Deus enim ipsum et apparenciam religionis sue debilitat, et in agressu plus ardui tam nostros quam anticristi domesticos refocillat. Diabolus autem primo necessitat principes huius seculi ex pietate ceca gravare sarcina secularis dominii clerum, qui alia via debet sequi Cristum pauperrimum, sic quod per yppocrisim plus simulant sanctitatem huius facinoris, quam Cristus sanccivit pauperiem sui ordinis; et sic principes plus quam subtriplum perdiderant sine spe conquestus super diabolum de paternis heredibus sive regnis. 2o, habita ista radice discordie, accendit superbam invidiam dictorum principum, ut plus patribus suis seviant in fratres exteros, et in causa patris mendacii, dimissa causa levi et utili, necessitetur consumere se et sua. Et 3o, cum superbia filiorum diaboli ascendit semper, nec ad hoc suppetunt dictis principibus bona propria, cum redditus derimuntur et expense gravancius, necessitantur spoliare intollerabiliter tenentes pauperes; sic quod ipsis vel cede vel inopia interemtis, necesse sit dictos principes cum regnis suis deficere. Ad hoc enim laborat semper diabolus ut usque ad extinccionem propriam redarguat discipulos scole sue. In omnibus autem istis laborat, cautelam sensui, semper simulans sanctitatem et spem ac confidenciam de ter- "
632,17,21,270,"bottom","renis. Sed in fine precipitat suos [in] inconveniens quod evitant. Causa autem tocius huius malicie est perversa deordinacio clericorum, cum plus aptantur per mundum atque diabolum ut sint discipuli anticristi, quam ut 2m legem apostolicam militent domino Jesu Cristo. Et super hec omnia diabolus ad tantum cecavit dominos seculares quod credunt inimicis suis domesticis infundabiliter contrariantibus huic sentencie et iuvant tacite, ut anticristus cum suis fideles defendentes et moventes istam sentenciam tanquam hereticos persequantur."
633,17,22,270,"no","O si rex vellet cunctis prelatis sui regni et doctoribus habilibus sub gravi pena iniungere quod dicant in isto 2m legem domini veritatem, subducta lege cesarea et tradicionibus frivolis anticristi! Sed timetur quod in penam inveterate malicie demon per sua organa sic obtundit affectus et cecat intellectus principum; quo usque tam fides Cristi quam regni prosperitas sint prostrata. Nam nec verba nec scripta fidelium nec a deo missum frequens periculum movent vel evigilant anticristum, nisi deo placeat ex speciali gracia suscitare et excitare principes ad defendendum propriam regaliam."
634,17,23,270,"no","Septem inprecaciones ad tutelam regni Anglie per eius proceres exequende."
635,17,24,270,"no","Quod rex aut regnum nulli sedi vel prelato obediant, nisi de quanto ex fide scripture sonat in obedienciam domino Jesu Cristo. Patet, quia aliter preponeretur Cristo in obediencia anticristus. Omnis enim obediencia, que non fit Cristo, fit anticristo, quia Luce 11o. Qui non est mecum adversum me est."
636,17,25,270,"no","Quod nec curie Romane, nec Avinoniensi nec alicui extere emittatur regni pecunia, nisi doceatur hoc esse debitum ex scriptura. Patet: quia aliter foret rapina lupi rapacis, quem Cristus Matth. 7o dicit esse a fructibus cognoscendum."
637,17,26,270,"top","Quod nec cardinalis nec alius habeat fructum ecclesie vel prebende de Anglia, nisi vel rite resideat, vel occupetur legitime in causa a regni procuratoribus "
638,17,26,271,"bottom","racionaliter approbata. Patet: quia aliter non intraret per Cristum, sed aliunde ascenderet ut anticristi discipulus per tradiciones seculi, et tanquam latro predaretur regnum in subiectis pauperibus sine equivalencia recompense; quod rex et regnum tenentur destruere et suos a ferocioribus inimicis defendere."
639,17,27,271,"no","Quod regni comunitas non oneretur talagiis insuetis, antequam totum patrimonium, quo clerus dotatur, deficiat. Patet, quia omnia ista sunt bona pauperum caritative exponenda ad eorum egenciam, vivente clero in perfeccione primarie paupertatis."
640,17,28,271,"no","Quod, quocunque episcopo vel curato dotato de Anglia in contemptum dei notorie incidente, nedum liceat regi, sed teneatur sua temporalia confiscare. Patet, quia aliter regnum infideliter postponeret Cristum regi, eius contemptum ponderans plus quam Cristi."
641,17,29,271,"no","Quod rex nullum episcopum vel curatum mancipet suo ministerio seculari. Patet: quia aliter tam rex quam clerus foret proditor Jesu Cristi."
642,17,30,271,"no","Quod rex nullum propter moram in excomunicacione incarceret, antequam 2m legem dei mora illa sit docta esse illicita. Patet: quia sepe excomunicantur multi inprovide, ubi 2m legem dei et ecclesie debeant excomunicacionem perpetuo tollerare; et autorisare incarceracionem hominis propter hoc quod facit ut debet, foret opus demonii meridiani."
643,17,31,271,"no","Contraria autem istorum, licet sint insensibilia non curata, tamen nimis confundunt rempublicam, quia res insensibiles parvipense sunt maxime in vigore."
644,18,1,272,"no","Sequitur de ultimo tortore tractandum. Questores autem multipliciter perturbant rempublicam, scilicet criminaliter conversando, cum sint mechi comuniter et viciosi multifarie communiter. 2o fraudulenter spoliant populum propter causam multiplicem nequius quam raptores. Et 3o, quod est pessimum, fraudant plebem infideliter, superinducentes perfidias de indulgenciis et iuvaminibus mortuorum."
645,18,2,272,"no","Et licet papa cum ecclesia percepit eorum fallacias, tamen propter pecuniam ex cautela diaboli symoniace defenduntur. Scribitur enim 5o decretalium de penitenciis et remissionibus, cao Cum ex eo: ""Questores non debent admitti nisi apostolicas, vel diocesiani episcopi, literas veras exibeant; et tunc preter illud quod in ipsis literis continebitur, nichil populo proponere permittantur"". Et ibi notatur forma indulgenciarum. Et ibidem infra precipitur quod questores debent esse modesti et discreti, nec in tabe"
646,18,3,272,"top","Quid, inquam, valet, tot contra questores statuere, et eorum execucionem dimittere? Ideo videtur quod sunt simpliciter abrogandi, cum propter eorum promulgaciones non edificatur ecclesia, et per consequens nusquam debent admitti, cum nulli apostolicas vel diocesiani episcopi literas veras exhibeant; et ut logici "
647,18,3,273,"bottom","obiciunt, non est in potestate eorum precise illud quo in ipsis literis continetur, populo proponere; nec forma morum eis iniuncta est in episcopi potestate. Ideo excedit potestatem pape et cuiuscunque conversantis episicopi prescindere ab eis, tam intencione quam opere, symoniacam pravitatem et illusionem populi in verbis superfluis et infidelibus. Et sic ad regem et dominos temporales pertinent tales questores et alios predictos raptores excludere."
648,18,4,273,"no","Probatur sic. Rex, cum sit servus et tenens Cristi, aliquid debet ut sic sibi facere; sed nichil, si non gubernare eius populum 2m legem suam; ergo illud officium 2m morum suum debet exequi propter Cristum. Et ad hoc sonant multe leges humane, et specialiter dictum apostoli ad Rom. 13, qui dicit quod propterea habent potestatem a deo. Ut Luce 19, ille cuius omnia opera sunt ecclesie exemplaria operandi intravit Jerusalem ut rex, et destruxit symoniaca comercia sacerdotum."
649,18,5,273,"top","Item, proporcionaliter ut homo debet plus diligi, debet eius contemptus plus odiri. Sed ex primo mandato decalogi Cristus debet amari super omnia: ergo eius contemptus debet proporcionaliter odiri. Sed cum in omni peccato Cristus primo contempnitur, sequitur quod omne peccatum debet odiri a quolibet, et specialiter a regibus propter Cristum. Sed quomodo odit peccatum, in cuius potestate est ipsum destruere et non facit? Consensus quidem est; cum iuxta sanctorum sentencias, qui emendare potest et neglegit, absque dubio delicti participem se constituit. Nec valent anticristi excusaciones in hac parte, cum non debet esse lex, privilegium vel dignitas contra Cristum, cum si Lucifer  incarnatus faceret contra Cristum, non obstante quod sit maioris dignitatis in natura quam satrape, omnes fideles debent sibi resistere: ymmo si per inpossibile angelus de celo inpugnaret legem Cristi verbo vel opere, tota ecclesia debet sibi obstare. Potentatus itaque fideles, qui ex tanta mercede sunt Cristi tenentes et tam stricte sub gravi pena sibi obligati, debent se obicere contra adversarios Cristi, quia aliter indubie infringunt primum "
650,18,5,274,"bottom","mandatum decalogi, cum illum cuius contemptum plus odiunt, magis diligunt. Sed secundum vaticinium apostoli In novissimis diebus sunt homines se ipsos amantes, cum ad vindicandum propriam iniuriam currunt precipites, sed ad vindicandum iniuriam dei, quem debent supra se ipsos diligere, sunt nimis desides, et sic dei proditores."
651,18,6,274,"top","Item, loquendo ad hominem, videtur quod propria regum utilitas necessitaret ad dei iniuriam vindicandum. Nam 2m notantes statum regni nostri, plus quam centum milia librarum rapiuntur per dictos tortores 12cim anuatim. Quod cum rex posset faciliter destruere, videtur quod ex stulta desidia gratis wult plus quam medietatem regni sui amittere. Et sic omnes perturbaciones que exinde proveniunt, procurat inplicite regno contingere: quod est alienum a regis officio. Unde de illis XII tortoribus notant quinque qui sunt precipui filii regis superbie, scilicet: romana curia, episcopi perversi, curati qui non intrant per hostium apostatantes, religiosi possessionati, et 4or secte fratrum. Si, inquam, totus thesaurus regni quem ipsi furtive rapiunt, foret servatus Cristo ad usus utiles regi et regno,  tanta summa ut predicitur vel maior, preter thezaurum residuum regni nostri sibi cederet ad augmentum prosperitatis, ubi iam ipsum inficit et perturbat. Et sic iuxta passionem marasmi necessitatur rex a suis membris, viris regnicolis, temporalia sibi inprudenter extrahere. Et sic fidelitas debita Cristo, mandati sui observacio, et prosperitatis regni accumulacio moverent regum et eius consilium ad prudenter, constanter, et fortiter exequendum vindictam iniurie dei sui. Illam autem iniuriam debet rex cum suo consilio ex isto convincere. Et ex fide vite Cristi et sue legis capiant quomodo clerus suus debet vivere; et quantum ex probacione sui operis ab illo exorbitat, inpedimenta huius devii tanquam sua subtrahere; nec excomunicaciones vel alie censure ficte diaboli debent ab isto opere fideles principes exterrere. Quid, queso, an peccatum, vel creatura, vel aliquod nominandum inpedirent fideles principes, ne contra diabolum teneant partem "
652,18,6,275,"bottom","Cristi? Scripta quidem satraparum, ut bulle vel litere mandati credi non excedunt ewangelium nec mandatum anticristi excedit auctoritatem vel mandatum domini Jesu Cristi. Ewangelium autem credimus ex integro esse verum, cum fuit dictatum ex sapiencia increata. Sed scripta alia credimus ex instinctu diaboli, cum sint de scribentibus incognitis et plurimum viciata. Quid, queso, scit talis prelatus cesareus tantum a practica elongatus, quod foret utilius et debitum tali ecclesie, ministrum quem ipse mandat suscipere? Ewangelium autem dicit quod operibus debemus credere. Sed sicud nescit de indulgenciis vel aliis suffragiis, que sompniat et stulte spondet quot vel quante sorciantur effectum; sic nescit si mandatum suum de suscipiendo talem ministrum sit ad utilitatem subditi adinplendum. Ideo, sicut oportet, secundum eorum ficticiam, quod habeant veras literas prelatorum, sic oportet secundum fidem quod habeant veras literas pontificis animarum. Ille autem litere sunt opera debita, que inspirat; nec oportet ante opera illa a populo edificato mercedem repetere, quia ministri Cristi non sunt tam avidi sicud famuli anticristi. Et sic deordinacio presumpta ab anticristo, ordinacioni Cristi contraria, inducit perturbaciones et dissenciones in Cristi ecclesiam. Et, ut breviter dicatur, segnicies principum secularium et versucie satraparum depauperant fidem, spem et caritatem in vocato cristianismo plus quam in iudaysmo vel saracismo proscribitur."
653,18,7,275,"no","Nec valet obieccio qua ydiote arguunt iuxta istud deficere clerum Cristi; quia si in lege veteri suffecit 12cim tribubus clero tam onerato collacio decimarum, quanto magis in lege Cristi sufficeret regno cuilibet multitudo cleri viventis in medio virtuoso, inter secularem dominacionem et mendicitatem, vivere in Cristi pauperie ex oblacionibus et decimis, que sunt ob Cristi amorem caritativius ministrate? Nec obest 2a obieccio, qua dicitur multos sanctos statum istum tam verbo quam opere aprobasse et nitentes ipsum disrumpere, excomunicasse, quia intelligitur de disrupcione illicita."
654,18,8,276,"no","Sed quicunque disrupit ordinacionem Cristi priorem in ista materia est a deo simpliciter maledictus. Ideo sit Cristus nobis auctor ordinis atque legis, et alii privati sequentes qui multipliciter peccaverunt sunt sine auctoritate Cristi autores primi tradicionum suarum omnium adiectarum. Et sicut lex et ordo sarracenica, ex multis bonis et illicitis sunt permixta. Exemplar autem ordinis nostri cristiani sit lex domini inmaculata, licet ipsa religio sit ex pluribus tradicionibus adinventis in accidentibus plurimum viciata. Substancia autem nostri ordinis manet perpetue incontaminata, personis et modis agendi multipliciter maculatis. Melius igitur fuisset basim religionis constare, et privatos defectus personarum corrigi, quam propter personalia delicta tales ordines introduci."
655,18,9,276,"no","Redeundo igitur per modum epilogi recitabuntur tres sentencie, quas adversarii videntur inpugnare: Prima est de perfeccione status et ordinis; in qua materia superbi in sectis novellis magis insaniunt. Sed ne videar ex parvitate ingenii mei sentenciam novam effundere, notemus quid dicit Lincolniensis in quadam notula quo ad istam materiam."
656,18,10,276,"top","""Cum"", inquit, ""salvator modestus, exemplar conversacionis fidelium, manducans et bibens de sibi appositis docuit discipulos suos carnes comedere, que est prudencia hominum esum huiusmodi prohibere?"" ""Comedit"", inquit, ""inter laicos; cuius oppositum faciunt yppocrite, domi comedentes, sed extra non; cum 2m apostolum Galathas 2, libertas vere religionis stat in deobligacione ad ritus cerimoniales corporales introductos ex lege veteri, qui hodie supra legem veterem copiosius introducti dant cristianis occasio"
657,18,10,277,"bottom","tudinem et modestiam. Affabilitas patet ex dulci colloquio cum samaritana Job. 4. cum cananea, cum Magdalena Lu. 7o. de Martha et paciente fluxum, de accusata de adulterio Joh. 8, de mulieribus ipsum sequentibus, de quibus sumptus susceperat Luc. 9o. Item de peccatoribus, de predestinatis, Nicodemo phariseo, Joh. 3o. Zacheo publicano, Luc. 19, et multis aliis; et de parvulis quos voluit libere accedere, et complectens et inponens manus ab illis voluit laudari. Sed comunicando cum phariseis et prescitis durissime sed modeste ; eos redarguit, ut patet Matth. 23; in exemplum quod nos, cum illis conversando, non applaudamus peccatis eorum, facti eorum participes, sed dure eos increpando ac vicia exprobrando, servata caritate et dileccione nature, debeamus nunc lucide et nunc tenebrose cum triplici manerie peccatorum de quibus speramus emendas gravaminum commisceri: scilicet cum potentibus aut publicanis ac dominis et ministris mundo, cum mollibus muliebriter indutis, qui ad peccata carnis generaliter inclinantur, et cum mundialiter superbientibus, iocose lascivientibus, excecatis ceca superbia, ut parvuli." "Omne", inquit, "quod est in mundo est aliquod horum trium. His, inquam, instar Cristi debemus esse affabiles, hortantes fugere vicia et prosequi opera virtuosa." Ex istis dictis huius sancti patet quod debemus comunicare cum ista 3ci manerie hominum, modis suis, secundum quod credimus ad honorem dei et profectum ecclesie plus prodesse. "Non", inquit, "debemus noscendo nostram fortitudinem, comunicacionem  peccatorum auffugere, cum Cristus manducavit cum peccatoribus, ut peccata deleret, ac cum eis pernoctavit, Matth. 9; cum familiaribus ut eorum devocionem nutriret, Jo. 12; et cum phariseis, ut eorum superbiam confutaret, ut patet Luc. 7o, ubi phariseum in conparacione magnitudine corripuit in 3bus, in quibus ipsa prevaluit, scilicet in non locione pedum, in non affeccione ostensa per osculum, et in non hilaritate signata per oleum.""
658,18,11,278,"no","Hec Lincolniensis. Ex istis dictis huius sancti patet quod non est novitas inaudita, sed sentencia eterna antiqua dierum quod comunicando cum phariseis apostatis debemus accute eorum versucias reprobare. Et cum non habent unde doceant nostram sentenciam esse falsam, debemus constanter in incepta sentencia permanere. 3a enim sunt in quibus claudicant, quiditatem et passionem sentencie ignorantes: scilicet, religionis sue, sacramenti altaris, et sacramenti penitencie quiditates; quibus ignoratis necesse est ipsos sequencia ignorare. Si enim vellent istorum quiditates supponere sive discutere, tunc possent in sequencia evidenter procedere. Sed non audent."
659,18,12,278,"no","Ego enim voco privatam religionem vel ordinem sectam novellam ex regulis vel tradicionibus hominum non pure ewangelio stabilitam: sic quod religio proporcionaliter se habet ad regulam Cristianam, sicut omne civile dominium se habet ad legem politicam. Et ita sicud omne civile dominium sapit peccatum, sic omnis novella religio sapit ad minimum veniale. Nec sciunt cultores istius defendere quin sit medicina fatua pro debilibus adinventa; fatua quidem, cum supra ewangelium dant multas medicinales regulas, que peccatum sapiunt vel errorem; ymmo sicud natura prevalet regule medicine, sic ewangelium prevalet supra omnes tradiciones hominum adinventas. Ideo omnes iste secte novelle inevitabiliter fundantur in multiplici errore, licet (difficilius) possent ex inmensitate gracie Cristi in talibus sectis regnum celorum adquirere. Difficilius dico, quia licet facilitantur in aliquo, tamen sunt magis simpliciter difficultati. Unde regula Cristi ad peccata evitandum est pocior quam aliqua regula adinventa; patet, proponendo in lucem regulam Cristi cum illis tradicionibus adinventis. Et sic, expressa eorum regula cum tradicionibus conglobatis, manifeste patet quod pauci vel nulli evaderent quin saperent expresse blasfemam. Et hinc nolunt dare essenciales differencias vel totum regule sue ambitum, per quas privati ordines militando sic erronee ab aliis distingwantur. Et hinc predestinati eorum, vel in morte vel ante, renuncciant istis regulis, religioni cristiane simplici innitendo."
660,18,13,279,"no","Forma autem in probacionibus regule novelle patet ex dictis de 3ci  lege papali. Primo, quomodo illi quibus provisum est debent preponi ex cao Si duobus, de rescriptis, in 6o, Secundo, quomodo singuli cristiani debent semel in anno proprio sacerdoti, et soli, peccata sua singula confiteri, ut patet in lege: Omnis utriusque sexus. Et 3o, quomodo excomunicacio offendencium in cardinales et alios debet fieri, ut patet in lege de penis, cao felicis memorie 6o. Non enim patroni privatorum istorum ordinum presumerent se dare reccius medicamina contra culpam quam regulat curia romana in talibus."
661,18,14,279,"top","Ideo, attendendo ad tempus obligacionis, ad varietatem secte obligate et ad penam que in offendentes infligitur, patet quod stulte medicina Cristi postponitur. Et cum non mediocriter peccat qui maiori bono postposito minus eligit, manifeste videtur quod omnes dicte secte inevitabiliter peccant, eligendo tradiciones huiusmodi adinventas. Securius quidem foret inniti medicine quam Cristus instituit contra peccatum mundi, peccatum carnis atque diaboli, quam taliter incarcerari in claustro, vel taliter 2m privatas observancias regulari, vel taliter 2m formas tegumentorum generaliter coaptari. Unde patet ad oculum quod regule secundum quas secte tales reficiuntur, cum eadem sit ratio in omnibus illis sectis, stulte et inprovide, ubi est racionis conformitas, tam varie seminantur. In cuius signum: in regula Cristi non potest notari defectus, sicud nec in observancia regule cristiane. In illis autem privatis ordinibus et regulis detectis in luce, crebrius patet error. Et istum errorem tangit Lincolniensis ubi supra; ut patet luce clarius sedule indaganti. Quomodo, queso, procederent a deo tales regule, cum sit supra potestatem hominum illa statuere sic perpetuo? Cur pro toto tempore Cristi, et tot centenariis annorum sine observancia fuerant otiose? Aut que ratio, quare unus religiosus obligatur ad libram panis in die, ad amenam vini, et non comedere carnes quadrupedum, et non quilibet eque aptus? Unde "
662,18,14,280,"bottom","infeccionem istarum tradicionum insinuat varietas dispensandi. Et eadem obieccio est de quolibet in lege privata explicite supra ewangelium."
663,18,15,280,"top","Et si dicatur quod illi privati ordines non sunt nisi ritus ewangelium practisandi, quales ritus habuerunt apostoli, et illos contingit meritorie practisare: respondeo concedendo quod necesse est, quam diu hic vivimus, practisare ritus in genere; cum, ut dicit Augustinus, ""Sacrilegum foret negare simpliciter omnes ritus"". Sed notanda est differencia servandi illos ritus pro loco et tempore, et unam sectam perpetuo obligari ad indiffinite ipsos servandum. Nec sine tali sensu constitueret novam regulam plus q"
664,18,15,281,"bottom","sicut verisimiliter Cristus non tetigit; sed quod religiosus pro nunquam tangat in casu aliquo sub pena apostasie, horribilis foret observancia, blasfemiam sapiens, et per consequens infundabilis in scriptura; et nullo modo licite religionis particula, quia inplicat condicionem quam deus non potest perficere. Quod si ista fecerit, tunc sic peccat et tollit libertatem quam deus instituit, sicut Lincolniensis tangit."
665,18,16,281,"no","Et ita inculpata fuit seducta generalior ecclesia, dotando contra ordinacionem Cristi perpetuo particulares ecclesias. 2o ex eadem cecitate fuit introducta possessionatorum religio. Et 3 o introducta est non minus culpabiliter mendicancium religio, postquam cassatis prioribus, si deus voluerit, reddibitur generaliter ad religionem simplicem cristianam. Omnes enim iste sapiunt in isto blasfemiam, quod statuunt tradicionem suam ut optimam pro perpetuo observandam, ac si forent domini temporis perpetui et omnium suarum vicissitudinum variarum, quod soli deo est proprium. Ideo, cum tollunt libertatem quam deus graciose concesserat, qua expedit nunc 2m unum ritum, et nunc secundum alium viare, ipsi stulte limitant 2m regulas anticristi, extollendo se super deum nostrum, perpetuo sic viare: ut sicud dotans ecclesiam particularem illibertat se et genus suum ad dandum et subtrahendum elemosinas corporales, ut expedit, sic in religionibus privatis illibertantur ad nunc dimittendum et nunc assumendum ritus secundum exigenciam racionis. Et per hec patet quam frivola est quarumdam sectarum observancia. Quedam secte abhorrent fratres suos tanquam graves apostatas, qui crucem monete tangere parvipendunt; sed inventa moneta mediante panno vel chirotheca tangere dicunt licere, sicut perforata vel perforata cum maleo vel cultello; sed inordinatam affeccionem in animo phariseice parvipendunt. Et iustificare hanc regulam non subiacet potestati divine."
666,18,17,281,"top","Et per hoc tollitur instancia qua obiciunt hec licere. Hoc, inquiunt, observare per aliquantum tempus, est licitum, et per idem continue; et pari evidencia qua "
667,18,17,282,"bottom","uni persone, et toti secte; et per consequens licet quantumcunque firmiter tali licito perpetuo obligari. Patet ex dictis quod nec Cristus potuit ultra libertatem quam deus instituit ad ritus huiusmodi obligare; ut consilium Cristi est quod sui apostoli nichil ferant in via, neque peram, neque baculum, neque duas tunicas habeant: quod subintelligendum est, de quanto retardat ab officio predicandi. Sed quod ista simpliciter observentur sub pena damnandi peccati; scilicet, si contraveniunt, tunc sic peccant: hoc tolleret libertatem eternam, et per consequens dominus hoc non potest. Et istud est venenum quo quelibet privata religio est infecta. Observent igitur privata consilia, si et quatenus expediunt, quamdiu voluerint, sed caveant a nimietate obligacionis et omissione libertatis quam deus instituit, ne blasfement."
668,18,18,282,"top","Et patet quod non plus sequitur: hoc potest bene fieri: igitur, sic obligari ad hoc est licitum, quam sequitur: Quilibet frater de secta data potest meritorie uxorari et confratrem suum occidere: igitur, ad hoc obligari 2m racionem vel religiosis vel ordinis est licitum. Religio enim debet fundari simpliciter in [opere] virtuoso. Et similiter fundare religionem in talibus consiliis, 'si et quatenus sunt racionaliter observanda', foret superfluum, gravans et illibertans ecclesiam, et ex processu in infinitum diminuens ordinem cristianum. Quilibet enim cristianus habens facultatem ad observandum tale consilium sive neutrum, debet ipsum, si et quatenus expedit, observare. Unde privati ordines, de quanto sunt liciti, sunt fundati super consiliis ewangeliis et ritibus neutris, cum moderamine, illa 'de quanto expedit' observandi. Sed quia humana presumpcio nititur perpetuare ista et equiparare religioni Cristi vel mandatis domini: ideo ex instinctu regis superbie, quo wult constanter hec observari et plus et diucius quam bonificarent circumstancie,est venenum. Nec videtur quod obligacio ad hos ritus sit licita, cum vel tollit vel diminuit libertatem quam Cristus ad utilitatem ecclesie ordinavit. Per hoc enim tardantur observari Cristi mandata sive consilia, cum "
669,18,18,283,"bottom","sint tantum observancie finite, et plus observant illud, quod minus expedit observare. Ideo necesse est observancias plus utiles diminui sive tolli. Et eadem est consideracio de observanciis privatis, quas leges papales constituunt. Cum enim obligantur ad observandum libertatem primevam quam a Cristo receperant, et iterum obligantur novelli ad eius oppositum, videtur quod sunt ad contradictoria diabolice obligati, et ita toto facto laboraret quilibet fidelis quod ecclesia ponatur in statu primevi quem Cristus instituit, subductis novellis legibus, eciam papalibus, et novis ordinacionibus introductis. Tunc enim non foret tanta obligacio ad ritus. Sed cum ille sunt consuetudines operandi, sequentes per accidens ad virtutes, sequentibus illis in parvipensione graduum, non fiat illis obligacio talis perpetua, sicut est in dictis privatis ordinibus, sed fiat per se obligacio ad virtutes et opera virtuosa. Et sic intelligo apostolum 1a cor. 6o: Imitatores mei estote, sicud et ego Cristi. Noluit enim apostolus quod secta sequeretur eum in modo vivendi obligacione sectali, nisi per se fuerit virtuosus, sicut creditur quadam proprietate esse de quolibet modo vivendi Cristi. Unde difficultas est, utrum patriarche novorum ordinum ad illos ordines obligantur. Et tenent quidem quod illi sunt in illis generibus equivoce, et non univoce cum sectis sequentibus, sicud fuit de Moyse quo ad legale sacerdocium et de Cristo quo ad ordinem cristianum. Nec est vis quo ad patriarchas istorum ordinum, cum non sint per se ex hoc laudandi."
670,18,19,283,"top","Sed 2o obicitur contra obligacionem temporalium, in qua materia scribe et pharisei magis insaniunt, tum, quia ab ipsis dependet tam voluntas, quam ars lucrativa eorum. Et movet ratio duplex: Prima, quia ordinacionem tot et talium sanctorum tam diutinam non licet infringere; 2o, quia per idem quodcunque quod secularis occupat iniuste occupat liceret abstrahere; ex quibus nimis perturbaretur utrumque brachium ecclesie. Hic dicitur quod tam necessaria est illa sentencia, quod inpossibile est pacificare regna vel clerum complete sol- "
671,18,19,284,"bottom","vere sua debita, nisi illa sentencia fuerit per principes practisata. Et quantum ad primum obiectum, credendum est plus Cristo cum suis apostolis, quam infinitis sanctis vel dictis quorumcunque, eciam canonisatorum, approbancium dotacionem cleri. Verumtamen illi primo receperant nudo titulo elemosine tanquam custodes bona pauperum, et vel depauperati ab arte predicandi, vel inclinati ad seculum, anxie laborarunt circa dictorum bonorum custodiam. Sed post ex cautela diaboli surrepsit presumptum cleri dominium eciam ultra dominos seculares."
672,18,20,284,"no","Et sic, quo ad primum dicitur arguenti, vel quod faciat illis sanctis similiter, vel doceat quod non in hoc venialiter peccaverunt. Quo ad 2m, sepe dictum est diversitatem esse inter occupacionem civilem et elemosinariam; et sic differt dicta bona iniusti civilis ab ipso rapere, et bona pauperum que darentur titulo elemosine, caritative exigere vel tenere. Et cum deus dat toto generi humano de temporalibus in mensura, nec amplius propter cleri cupidinem, manifeste patet quod preponderatis temporalibus et clero adeo abutente, necesse est quod in seculo fiat dissensio; et cum regis sit pacificare pauperes, a spoliacione iniusta defendere, et viciantes suam regaliam destruere, patet quod illorum est sentenciam istam practisando defendere; quod docetur Luc. 16o in parabola salvatoris qua deus laudavit villicum iniquitatis ex hoc quod deonerando clerum de redditu 50a cadorum olei habuit exinde amicos in purgatorio. Nec valet dicere quod sensus istius parabole; est fictus contra sentenciam Bede, cum vivax racio docet quod clerus sic dotatus debet esse exinde deo et ecclesie amplius obligatus; quia secundum beatum Gregorium in omelia comuni, dum augentur dona, raciones eciam crescunt donorum. Et insane foret quod clerus iuste possidet ista dominia, nisi deus donaverit. Exinde temporales domini, expectando retribucionem specialem, haberent diligenciores ministros eo amplius obligatos."
673,18,21,284,"top","Quo supposito, arguo quod clerus ex cautela diaboli  sit irracionabiliter obligatus; quia tenetur exinde continue plus spiritualis redditus solvere domino celorum "
674,18,21,285,"bottom","Et ex hinc factus indisposicior minus solvit; igitur continue currens in debito iniuriatur domino dampnificans matrem ecclesiam. Minor probatur ex hoc quod Cristus iuxta fidem plus appreciatur apostolorum pauperiem, quam diaconorum solicitudinem; plus profecit Stephanus fidem Cristi predicando, quam mensis ministrando; et generaliter indiscreta fuisset Cristi dispensacio qua ordinavit apostolos, relictis temporalibus, in pauperie spiritualiter ministrare ecclesie, nisi hoc foret utrinque plus utile et, plus cedens deo ad honorem, plus sibi delectabile. Nec moveat quod apostoli ministraverunt populo de multiplicato cibario per Cristi miraculum, ut dicitur Marc. 6o et  8 et Matth. 14, et hoc ex Cristi mandato: ubi peccarent graviter, nisi, dimissa contemplacione, complerent mandatum domini; quia iuxta istam arguciam, cum apostoli meruerunt diformiter aliter quam Cristus, sequeretur quod eque meritorium atque laudabile opus foret purgare ventrem, vel opus tale facere ad quod natura necessitat, sicut predicare vel quemcunque actum apostolocum aut contemplacionem perficere; cum deus in casu precipit hec fieri et alia dimitti. Et si dicatur, secundum begardorum sentenciam, quod contemplacio stat cum deposicione ponderis nature, sicud cum sompno et esu, cum aliis actibus bestialibus ad quos natura necessitat, quare non cum ministerio mensarum et quacunque provisione bonorum pauperum? Cristus tamen omnisciens decrevit quod propter diminucionem actus apostolici per tales possessiones et ministraciones, apostoli illas relinquerent."
675,18,22,285,"top","Cum igitur clerus ex potestate ordinis obligatur ad tantum ministerium cum sanctis apostolis propter paritatem muneris, et non reddit deo de facto tantum ministerii laudabilis, videtur quod indebitatur sibi culpabiliter ex subtraccione tam preciosi redditus. Nec valet fingere quod nostra distribucio bonorum fortune equivalet operacioni apostolice, vel quod propter multitudinem cleri iam necesse est illi intendere, quod non oportuit tempore conversacionis apostolice. Cristus enim scivit aptare suam regulam ad totam multitudinem cleri "
676,18,22,286,"bottom","necessariam, sicud potuit per multos centenarios annorum, quando secta cleri plus profuit. Ideo creditur quod racio regule Cristi fuit nimis onerosam cleri multitudinem refrenare. Si igitur privati ordines observant bottas, difformitatem in sculptura et colore vestium, cum voto ad penalitates corporales, quia est medicina contra superbiam, gulam et cetera peccata, quanto magis Cristi regula, que efficacius est peccatis contraria, servaretur!"
677,18,23,286,"no","Et hinc creditur quod sive diaconi, sive quicunque clerici pernoctant cum solicitudine cure temporalium, ut sic peccant, quia contra Cristi consilium (Matth. 6o), obligant se perdendo libertatem exuicionis a temporalibus ad superfluam solicitudinem terrenorum. Deus enim provideret clero suo de temporalibus, sicut providet bestiis et cunctis viventibus de cremento nature. Et patet quomodo possessio cleri onerat ipsum, quia indebitat et indisponit ad retribuendum. Et eadem racio procedit contra calliditates cuiuscunque ordinis mendicantis, cum privata obligacio tantum vel plus obligat, distrahit et retardat, sicud illa que Cristus prohibet consulendo. Et patet quod quante ab ewangelio Cristi excidimus, vel addendo vel diminuendo, tante apostotando peccamus; dicimus tamen quod sine nocturna solicitudine vel cogitacione scimus habere quotlibet temporalia, sicud bona nature in manu domini, et veniente crastino ad moderatum ministerium expergefieri, pro crastino solicitari. Sed alia opera nostra convincunt mendacium, cum cogitacio et affeccio ad habendum superflue ista bona vel in actu vel in habitu patescunt ex vita nostra. Quis, inquam, non tristaretur in crastino de istorum bonorum ablacione, de usus eorum contradiccione, ymo de possessionis proprietarie negacione? Sic enim possent omnia dicta in privatis ordinibus sive papalibus observari, dicendo quod faciunt illud ministerium deo quod tradicio humana limitat, vel sibi equivalens. Sed certum est quod iuxta hoc quelibet privata observancia quo ad regularitatem consequencie deficeret, et solicitudo adinvencionis regule superflueret."
678,18,24,286,"top","Sed 3o obiciunt illi qui ex predictis insaniunt, quod contradico tanquam hereticus determinacioni ecclesie de "
679,18,24,287,"bottom","sacramentis. Sed hoc faciunt indirecte, ut infirment priora que odiunt. De sacramento autem eukaristie et penitencie dicunt quod contradico determinacioni ecclesie, ymo blasfemo in Cristum, quod ipse oneraret ecclesiam cum celebracione sacramentorum talium sine causa. Hic dico, ut sepe alias, quod docto quod sit contraria fidei quecunque sentencia quam assero, volo paratissime revocare. Et cum habeam evidencias ex fide quod ista sit sentencia salvatoris, licet michi interim in fide tali quiescere. Et cum vocata ecclesia sit in secretis materiis fidei tam inprudens, difficile videtur fidelibus quod stent sentencie eorum in ista materia, quidquid decreverunt. Ideo videtur securum in expressis in lege dei quiescere, et novitates ac difficultates adiectas dimittere. Nam illa antiqua sufficiunt ad salutem; et novitates adiecte sunt multis ambigue atque superflue. Ideo orant deum superbas blasfemias satraparum destruere."
680,18,25,287,"top","Quantum ad sacramentum, altaris dictum est diffuse alibi, quomodo novelli ordines ydiotice et infundabiliter contradicunt; ut unus, quod sacramentum altaris sit agregacio accidencium sine subiecta substancia; et alias, quod ipsum sit naturaliter et substancialiter corpus Cristi, negando quod aliquod est sacramentum sensibile in altari. Sed signa que videmus et sanctificamus, sunt solum sacramentalia; et sic utrobique illuditur ecclesia. Nam doctores tam antiqui quam novi de sectis que sic garriunt, decretales, decreta et usus ecclesie contradicunt. Ponunt enim unum album et rotundum, quod ante consecracionem fuit panis, vel in pane, post eius consecracionem remanere, et illud dixerunt regulariter esse sacramentum. Et wulgus vere credit ipsum esse quoddammodo corpus Cristi. De illo autem, circa quod est tantus error, est nobis et alias scolasticis difficultas. Scimus quidem quod corpus Cristi, eciam secundum esse naturale quod habet in celo, est sacramentum, et ipsum corpus virtute verborum Cristi est dictus panis, et eciam sacramentum; habet eciam modum spiritualem essendi ad omnem punctum dicti panis, et, ut sic, est sacramentum, et sic idem corpus sacramentat se ipsum secundum disparem modum essendi, ut sacramentum altaris sacramentat corpus Cristi et sanguinem, ut est "
681,18,25,288,"bottom","in celo, et disparitas confeccionum carnis et sanguinis sacramentat mortem corporis Cristi. Ac si diceret: effuso sanguine in separato loco a carne, corpus Cristi pro nobis est mortuum et exsangue. Difficultas autem, quam solvere non audent sentencie predicte, stat in quiditate predicti sacramenti in se, quid sit in sua natura. Et sepe dixi quod sit in sui natura panis idem qui prefuit, et in miraculo verborum Cristi, corpus suum; non substancialiter sed supernaturaliter. Nec videtur quod putrescit aut frangitur, licet panis ille, qui est corpus Cristi taliter moveatur, sicud deitas non denominatur accidentibus quibus Cristus formatur, licet ipse sit illa deitas. Et sic, virtute unionis que est circa incarnacionem, panis ille multipliciter variatur, et corpus Cristi non taliter; licet quidam dicant quod taliter mutatur in simbolis. Eukaristia autem vocatur corpus Cristi concrecius quam est in suis symbolis."
682,18,26,288,"no","Quantum ad secundum sacramentum penitencie, dictum est quod expedit et est necessarium, sed non absolute, taliter confiteri. Nec videtur michi quod lex Innocencii 3ii, artans ad istam confessionem, fuit prudenter explicata, nec aliqua lex papalis vel alia post ewangelium explicata, nisi in ipso finaliter sit fundata. Et tenta ista sentencia rediret ecclesia ad perfeccionem status primevi, que hodie in  multis varietatibus est dispersa."
683,18,27,288,"no","Istam dixerim secundum donacionem et mocionem dei contra istas 3s hereses: Symoniam, Apostasiam atque Blasfemiam, quibus deo iniuriatur per sacerdotes diversos: contra quos qui non invehit neque dolet, non diligit meritorie deum suum. Si autem in istis erravero, peto humiliter a deo veniam, et submitto me correccioni et informacioni cuiuscunque creature, quam sibi placuerit ad hoc ministerium limitare. Amen."
684,18,28,288,"no","Explicit hoc opusculum circa penthecostes sub anno domini 1432o wstrach etc."
1589,159,1,1,"no","Cum idemptitas sit mater fastidie et pulcra alternacio delectat animum, ac lingua latina plus regulariter dilatatur atque extensius, visum est quibusdam quod sentencia catholica collecta fidelibus in vulgari reseretur communius in latino. Veritas enim utilis de quanto diffusius dilatatur de tanto mentes fidelium plus illustrat. Et quia multi delectantur in loquela dialogi, moventur a deo duas personas adducere, scil. veritatem atque mendacium, que per modum disputacionis loquuntur in ista materia alternatim. Et quia veritas est Christus, ut patet jo 14o,et diabolus ipsum mendacium, ut patet jo 8o, racionabile videtur veritatem proponere et sermonem istum, mediante Christi gracia stabilire."
1590,159,2,1,"top","VERITAS. Cum ego sum deus conditor cujuslibet creature et judicabo quoscunque homines vel ad beatitudinem vel ad eternum supplicium in finali judicio, racio exigit quod cuncti homines per meam legem, tam in suis conscienciis quam in operibus suis cunctis extrinsecis regulentur. Hec enim est racio quare Christus fuerat incarnatus et 30 annis et amplius cum suis fratribus conversatus, ut sermonibus suis "
1591,159,2,2,"bottom","mansuetis veritas catholica plus lucescat. Finis autem tam digni laboris et tam assidui est ut homines qui sunt Christi ecclesia sint beati. Dividebam autem meam militantem ecclesiam in tres partes quarum prima foret clerus meus, qui vocantur sacerdotes  Christi; qui me instar apostolorum propinquius in moribus sequerentur. Et sic ad animandum eos in humilitate, viverent de elemosinis instar mei. Per hoc enim de me magis recolerent; cum sim deus qui vendico partem decimam tanquam meam. Qui enim vivit de parte domini recoleret recencius dominum partem istam tam libere largientem."
1592,159,3,2,"top","Secunda pars mee militantis ecclesie forent domini temporales, qui debent esse vicarii deitatis. Ideo sepe meminit augustinus quomodo rex est vicarius deitatis. Sacerdos autem qui secundum humilitatem et pauperiem debet procedere est vicarius humanitatis domini jhu Christi. Et sic secundum potentiam regulatam racione debent hii domini virtuose defendere legem dei. Nam titulo istius servicii tenent de Christo tanquam capitali domino quicquid habent. Tercia autem pars militantis ecclesie sunt vulgares qui in operarios, mercantes et iconomos multipliciter sunt divisi. Ista autem tercia pars et infima ut fundamentum sustinet duas partes alias in corporalibus necessariis vite. Sed caritas que est "
1593,159,3,3,"bottom","tercia persona in divinis debet connectere has tres partes. Omnes enim iste tres debent sibi ipsis prodesse reciproce et juvare. Clerus autem debet esse vita aliis duabus partibus inferioribus, et vivere ipsis spiritualius ac quo ad mores mundius; et sic tam vita quam verbis docere eos viam ad beatitudinem promerendum. Media autem pars que est domini temporales debet quadam austeritate modesta juvare partes alterutras extremales, et specialiter secundum legem dei in his que promovent ad beatitudinem [conse]quendam. Tercia vero pars vulgarium debet ex animo secundum regulam legis dei servire partibus duabus superioribus; cum omnes iste tres partes debent esse unum corpus ecclesie, currens hilariter in amore ad beatitudinem patrie consequendam."
1594,159,4,3,"bottom","CAPITULUM 2"
1595,159,5,3,"no","VERITAS. Correspondenter ad vitas et officia istarum trium parcium ordinavi illis regulas vivendi, ne in suis officiis confundantur. Clerum autem, qui debet esse supremus et celo propinquissimus, ordinavi a causis mundialibus et mundi sollicitudinibus maxime sequestratum, et sic non dominaret seculariter sed deberet esse pauper, similis statui innocencie instar mei. Et sic debuit docere duas partes alias mundum deserere tam opere quam sermone. Et ista vita similis aquiline est ad similitudinem vite angelice contemplativa"
1596,160,1,4,"bottom","perfeccior quam activa. Et qui est indispositus hanc vitam vivere est indispositus clericari."
1597,160,2,4,"no","Secunda autem pars ecclesie debet dominari seculariter et esse in temporalibus opulenta, quia hoc est instrumentum necessarium suo officio quod isti parti ecclesie limitavi. Sic enim deitas cohercet homines dando illis rerum affluenciam, et immiscet quodammodo potentiam coactivam."
1598,160,3,4,"top","Terciam autem partem et infimam volo in labore corporali vivere et circa lucrum temporalium se cum moderamine ocupare; et sic omnes has tres partes ecclesie volo, tam in spirituali quam in temporali quantum racio exigit, ad suum officium habundare. Et sicut in trinitate increata est summa concordia, sic volo in hiis tribus partibus ecclesie esse amoris concordiam, controversia expulsa secundum virtutis regulas, cum ecclesia sit corpus liberi arbitrii quod per Christi capitis influencias reguletur. Disponat ergo se corpus ecclesie, et specialiter suprema pars que secundum augustinum debet esse montes, ut influencie hujus capitis coaptetur, et tunc bene regulabitur secundum graciam jhu Christi. Sicut enim pars bassior in qua vigent terre nascencia recipit influenciam suam a solari lumine, sic pars inferior terrene ecclesie recipit influenciam suam derivatam per clerum a sole justicie. Et nichil sensibilius conturbat ecclesiam vel inducit in eam morbidam discrasiam quam quod una ejus pars accipiat ministeria alterius, et correspondenter officia et per consequens dimittat officia sibimet limitata. Nec est possibile Christum deficere officium et statum parti ecclesie limitare, nisi illi "
1599,160,3,5,"bottom","parti deficiat influxa gracia ex peccato proprio, que se ad recipiendum dictam graciam indisponit. Nec omnia membra istarum parcium eque perficiunt officium quod statui suo attinet, sed unum magis et aliud minus, secundum quod radius gracie cum ipso homine operatur. Alia autem membra diaboli que seminantur in ecclesia non sunt proprie partes ejus, licet habeant carecterem sensibilem et nomen quoad famas hominum pupplicatum, quia verum officium quod deus requirit de persona status ecclesie est signum evidencius quam signum humanitus introductum. Ideo dicit Christus jo 10 operibus credite."
1600,160,4,5,"bottom","CAPITULUM 3"
1601,160,5,5,"no","VERITAS. Quia autem vellem quod ista lex et cleri specialiter esset recencius memorata, feci illam scribi sepius in duplici testamento. Et sicut nemo potest excusari quin noscat in gradum qui sibi pertineat legem dei, sic nemo potest excusari quin noscat quodammodo matrem suam. Sicut enim oportet servire deo qui est caput ecclesie, sic oportet honorare matrem ecclesiam, que est principaliter conjux sua. Sed sicut habemus de Christo tam secundum divinitatem suam quam humanitatem hic parvam noticiam, sic habemus hic de ecclesia parvam noticiam et confusam. Unde igno-"
1602,161,1,6,"bottom","rancia legis Christi et partis ecclesie que hic vivit facit communiter membra diaboli et eciam filios ecclesie contra ipsam culpabiliter rebellare. Cum tamen ex primo mandato secunde tabule omnis fidelis debet ad sanacionem hujus matris modo quo deus voluerit laborare, nam numerorum 18 scribitur Dixit Dominus ad aaron in terra eorum nichil possidebitis nec habetis partem inter eos; ego pars et hereditas tua in medio filiorum israel. Filiis autem levi dedi omnes decimas israelis in possessionem pro ministerio quo serviunt mihi in tabernaculo federis et sequitur legitimum sempiternum erit in generacionibus vestris. Nichil aliud possidebunt, decimarum oblacione contenti quas in usus eorum et necessaria separavi."
1603,161,2,6,"top","Ex quibus verbis notaret fidelis quod hec non dicit imperator vel papa sed hec dicit dominus tanquam fidem. Nec dubium quin verba ista dominus dirigat ad primam partem ecclesie, scilicet clerum suum, nec est color dicere quod hec verba directa fuerunt clero legis veteris et non nobis; cum debemus nunc vivere spiritualius sicut Christus. Quare ergo virtute istius legis vendicamus nunc decimas, et primam partem negativam hujus legis deserimus. Revera hoc testatur contra nos quod degeneramus a clero Christi in lege sua duplici terrenis possessionibus ocupati. Si ergo illi sunt maledicti qui declinant a mandatis domini manifestum videtur quod clerus qui tam pertinaciter in temporali "
1604,161,2,7,"bottom","dominio obviat legi dei est hereticus maledictus. Et sic creditur quod, si consencientes et agentes sunt pariter heretici maledicti, magna pars militancium est divino judicio hereticus maledictus. Et ex illo convincunt ulterius, cum talis apud deum sit indispositus ad convincendum alios super heretica pravitate juxta illa jo 8 qui sine peccato est vestrum mittat in illam lapidem, curia romana est nimis indisposita ad convincendum alios super heretica pravitate. Istud tamen presumit temere, quia est ad sensum misticum castellum quod est contra Christi apostolos ut dicitur M. 21o."
1605,161,3,7,"bottom","CAPITULUM 4"
1606,161,4,7,"no","VERITAS. Secundum testimonium legis veteris scribitur deut 18o sub hiis verbis Non habebunt sacerdotes et levite et omnes qui de eadem tribu sunt partem et hereditatem cum reliquo populo israel, quia sacrificia domini et oblaciones comedent et nichil aliud accipient de possessione fratrum suorum. Dominus enim ipse est hereditas eorum sicut locutus est illis. Ex ista lege cum interpretacione legislatoris domini Jhu Christi patet expresse fidelibus cum facto vocate romane ecclesie quam expresse sunt sacerdotes moderni contrarii legi dei. Nam ubi deus mandat negativam, quod non habebunt sacerdotes et levite partem et hereditatem cum reliquo populo, clerus cum papa ex concessione stulta cesaris stabilit sibi pro lege"
1607,162,1,8,"bottom","perpetua quod sacerdotes et levite habebunt capitaliter hereditatem perpetuam, que per totum Christianismum a suis fratribus et dominis debeat ocupari. Unde cum hoc violentum et tam innaturale, a deo proibitum, sit abhominabile deo et angelis ac ecclesie militanti, non mirum si conversantes cum illis de isto dominio tam abhominabili dedignantur. Et ideo non mirum necessitantur dicti clerici arma crudelius macabeis arripere et pugnare. Et sic officium prime partis et secunde ecclesie simpliciter est subversum. Ideo si officium heretici, in quantum talis, sit false dogmatizare scripture sacre contrarie, etiam in sermone, patet ex hoc facto quod ipsa curia dogmatizans in opere tam pertinaciter et false dicte scripture contrarie sit hereticus manifestus, et eo patencius quo pupplicat dictam heresim tam manifeste per ecclesiam militantem. Quomodo rogo non verecundaretur hec sinagoga sathane pupplicare populo quod sit immediatus et proximus vicarius Christi et suorum apostolorum. Et tamen in vita ipsis tam notorie adversantur. Frons quidem meretricis facta est illi et ideo est signum evidens quod sit diabolus induratus. Nec valet excusacio antichristi quod non sunt heretici nisi probatum fuerit judicialiter quod sunt tales, et non superest homo super terram qui de ipsis summis partibus ecclesie poterit hoc probare; nam facta eorum cum vita hoc satis innuunt esse verum. Et per consequens apud Christum summum judicem deum nostrum, qui intuetur singula opera humana antequam fiant est luce clarius hoc probatum. Et "
1608,162,1,9,"bottom","probacioni sue atque judicio oportet fidelem stare plusquam judicio pilativo. Christus enim ex fide dixit jo 10 judeis perfidis Si non facio opera patris mei nolite mihi credere.Si autem facio etsi michi non vultis credere operibus credite. Si autem Christus deus et homo ex fide reliquit judeis judicium ex suis operibus judicandum, quis est iste antichristus qui non vult ex operibus in malicia tam patentibus ab hominibus judicari. Non enim requiritur nobis processus in foro cesario sed processus in foro consciencie, ad sic quomodo Christus exigit operandum."
1609,162,2,9,"bottom","CAPITULUM 5"
1610,162,3,9,"no","VERITAS. Tercia autem lex veteris testamenti sequitur Ezekiel 44o"" capo"" in hiis verbis. Ait dominus deus, non erit sacerdotibus hereditas; ego hereditas eorum. Et possessionem non dabitis eis in israel; ego enim possessio eorum. Victimam et pro peccato et pro delicto ipsi comedent et omne votum in israel ipsorum erit, et primitiva omnium pecorum progenitorum et omnia libamenta ex omnibus que offeruntur sacerdotum erunt et primitiva ciborum vestrorum dabitis sacerdoti, ut reponat benediccionem domui sue. Om"
1611,163,1,10,"bottom","pres, patet quod sicut ipse qui non venit legem solvere sed implere docuit ipsam debere servari tam opere quam sermone, sic servanda est a sacerdotibus legis gracie, nec capit dictum istud excusacionem, nisi istam nephariam, quod sacerdotes isti quos vides in mandatum istud dei offendere non sunt sacerdotes Christi vel pars ejus; ideo ipsis non attinent iste leges, qui pocius sunt sacerdotes baal vel belial; ideo debent sequi antichristum et per consequens in vita adversari domino jhu Christo. Et sic, si lex domini debet credi, patet quod tales prevaricatores cum suis fautoribus sunt heretici manifesti. Nec credimus [quod] antichristus dispensavit cum istis legibus vel suspendit ipsas quamdiu sibi libuerat. Patet quod ista verba sunt frivola et in die finalis judicii condempnanda. Cum enim tanta sit racio vel major observancie harum legum, modo invalescente cupidine sicut fuit tempore veteris testamenti, patet quod necesse foret sacerdotes modo servare has leges contra avariciam tam sui quam populi, sicut fuit tempore quo non tantum candebat cupiditas. Et videtur peccatum istud invalescere ex cautela speciali diaboli invidentis Christo, qui in temptacione tercia renuit taliter dominari. Ex hoc enim symonia forcius est intrata, parsimonia est suspensa, et evangelizacio cum aliis ministeriis injunctis a Christo est a diabolo istis sacerdotibus interdicta. Per hoc autem inhabiles aspirant ad superiores gradus sacerdocii et impediunt verbum dei predicari in populo; et anelantes ad illud tanquam hereticos persecuntur, et ista persecucio est heresis sue manifestum in- "
1612,163,1,11,"bottom","dicium; nec sufficiunt pauperes et pauci fideles sacerdotes resistere, nisi deus per seculare brachium vel aliunde cicius manus apposuerit adjutrices."
1613,163,2,11,"bottom","CAPITULUM 6"
1614,163,3,11,"no","VERITAS. Ex multiplici testimonio legis gracie patet quomodo Christus prima veritas autorizavit istam sentenciam tam opere quam sermone. Et cum ex fide ipse sit autor primus, quia deus et homo, patet quomodo ista sententia sit fides elaborata vivacius. Et sic omnis catholicus debet credere, predicare et defendere istam fidem. Ex hoc enim Christus ipsam sic docuit ut foret exemplar suis sacerdotibus, ut patet de apostolis, ad vivendum; ymmo cunctis fidelibus ad mundanam superbiam deserendum. Et hec racio quare fides evangelica tam crebro in ecclesia est edocta; quia totum evangelium redundat in istam sentenciam tanquam finem. Pauca autem testimonia sufficit hic adducere, particulariter ad istam fidem vigilancius memorandum. Nam M. 10 postquam jacobus et johannes aspiraverant ad excellenciam super alios, dicit Christus. Scitis quia hii qui videntur principari gentibus dominantur eis et principes eorum potestatem habent ipsorum. Non est autem ita in vobis, sed quicunque voluerit fieri major erit minister vester, et quicunque primus voluerit esse vobis erit omnium servus. Nam et filius hominis non venit ut ministraretur"
1615,164,1,12,"bottom","ei, sed ut ministraret et daret animam suam redempcionem pro multis. Ex ista fide patet luce clarius quomodo Christus tam opere quam sermone docuit apostolos et suos vicarios prioritatem atque majoritatem mundanam relinquere. Patet 2o quomodo Christus magister optimus distinxit inter has duas prioritates, scilicet mundanam et evangelicam, et ipsam primam a suis sacerdotibus separavit. Non est, inquit, ita in vobis. Et patet tercio penes quid prioritas sive majoritas evangelica debeat mensurari. Ille autem qui est humilior servitivior et paciencior est prior vel major coram domino jhu Christo. Talis enim fuit ipse coram deo et propterea fuit primus. Et istam fidem notarent prelati ecclesie et papa precipue; quia pervertentes illam ad sensum contrarium et affectantes majoritatem mundanam more gencium, forent prelati heretici in isto perverso dogmate principales. Cum ergo Christus docet tam expresse in verbis istam sentenciam, et tam laboriose atque diutine exemplat in opere, nullus prelatus est antichristus pocior quam ille qui huic fidei est contrarius opere et sermone. Nec solum isti prelati antichristiani sed mundani domini consencientes isti facinori sunt, ut sunt, capitales inimici domini jhu Christi quia faciunt partem perfidam contra Christum."
1616,165,1,13,"top","VERITAS. Iterum Christus docet in verbis suam pauperiem Mat. 8o cuidam fingenti se velle sequi Christum, dum tamen terrenorum cupiditas fuit causa. Vulpes, inquit, foveas habent, et volucres celi nidos, filius autem hominis non habet ubi capud suum reclinet; quasi diceret: noli sequi me propter spem lucri terreni, cum sim pauperrimus homo mundi, sicut dicit in suo apostolo 2 Cor. 8o Scitis enim graciam domini nostri jhu Christi qui propter vos egenus factus est, ut illius inopia vos divites essetis. Et ad idem sonat evangelium totum concorditer a nativitate Christi que facta est in diversorio usque ad mortem penalem et pauperem que facta est in cruce. Ubi ergo major infidelitas quam prelatos et sacerdotes alios tam cece deserere sanctam fidem. Nec solum dotati presbiteri ipsam deserunt, sed exproprietarii imponentes Christo blasfeme quod ab ipso edocti sunt taliter mendicare. Christus enim fuit homo pauperrimus, cum pauperies sua sonuit in perfeccionem virtutum, et in qualibet perfeccione hujusmodi fuit summus; et tamen citra istam mendicacionem tenebat se in medio, juxta illud quod docet sapienciam salomonis prov. 30 mendicitatem et divicias ne dederis michi, tribue tantum victui meo necessaria. Et hoc movebat apostolum pa thymo 6o traden- "
1617,165,1,14,"bottom","tem generaliter sacerdotibus pro regula istam fidem: Nichil, inquit intulimus in hunc mundum, haut dubium nec aliquid inde auferre possumus. Habentes igitur alimenta et quibus tegamur hiis contenti simus. Et hic videtur fidelibus si auderent depromere, quod papa et tota secta sua dotata temporali dominio sit hereticus induratus, quia scripture que non potest solvi pertinaciter contrarius; sed quis est hereticus nisi talis? Unde petrus pa petri 5o precipit: pascite qui in vobis est gregem dei, providentes non coacte sed spontanee secundum deum, neque turpis lucri gracia sed voluntarie. Neque ut dominantes in clero, sed forma facti gregis ex animo, ut cum apparuerit princeps pastorum percipiatis immarcessibilem glorie coronam. Sed sicut vita pape et cleri sui cesarii soporavit istam petri sentenciam, sic decretales epistole soporaverant istam fidem. Ideo videtur evidens quod prelati ignorantes istam fidem tam opere quam sermone sunt perfidi antichristi. Et cum ex fide claret fidelibus quod in isto unico verbo petri sit salubrior sentencia quam in omnibus epistolis decretalibus vel bullis papalibus, patet quod stulte clerici deserunt discere hanc fidem salubrem et student ista apocrifa que seducunt."
1618,166,1,15,"no","MENDACIUM. Nimis patenter reseras conversacionem, quam increpas prelatorum; sed audi partem alteram in responsionibus et repplicacionibus, et tunc potes magis evidenter procedere."
1619,166,2,15,"no","Concedo quidem tibi quod Christus vixit et docuit vitam pauperem sed noluit ipsam esse perpetuam, cum dicat in apostolo allegato quod Christus sic egenus factus est ut illis inopia vos divites essetis. Superbia autem et cupiditas sacerdotum legis veteris qui Christum occiderant requirebant Christum sic vivere et docere. Sed postquam repressa sunt ista peccata dignitas sacerdotum exigit quod clerus ad priorem gloriam revertatur; in cujus signum predia quibus dotatur ecclesia vocantur patrimonium crucifixi. Christus enim virtute passionis sue et meriti adquisivit sue ecclesie omnia ista dominia, et, si, justicia posset procedere, ampliora; et cum ista sentencia concordant concessiones dominorum temporalium et vite papales patule atque leges."
1620,166,3,15,"top","VERITAS. Video quod fraudulenter misceas quedam vera cum falsis. Concipis quidem veritatem fidei quod Christus tam in vita quam doctrina docuit pauperiem observari. Sed quod consequenter addis, hanc Christi sentenciam durare ad tempus modicum et postea clerum suum redire ad seculum amplius quam vixerunt legis veteris sacerdotes, infideliter garrulas et contrarie racioni. Si enim Christus tam diu et "
1621,166,3,16,"bottom","tam dure reprobavit hoc peccatum in sacerdotibus legis veteris, quomodo sacerdotem legis gracie nove movet redire ad dictam avariciam sicut canis redit ad vomitum? Jam enim plus ditantur et gloriantur in seculo clerici et precipui sacerdotes quam ditabantur vel gloriabantur in seculo scribe pharisei vel principes sacerdotum. Ideo, cum tanta sit racio perpetuacionis hujus legis Christi ut patet de statu innocencie et statu glorie, patet quod ista lex Christi debet precipue in novissimis temporibus observari; tunc enim diabolus plus temptat homines ad avariciam. Ideo est magis necessarium in clero, qui debet esse speculum populi, apponere medicinam. Que ergo racio, cum hodie tantum dominatur cupiditas quare Christi pauperies tantum deprimitur et antichristi rabies tantum extollitur? Numquid racio concordat quod hec lex Christi in racione exemplari eterna sit per trecentos annos tantummodo observata et lex antichristiana contraria in temporibus tam periculosis sit perpetuata. Idem enim est sic dicere et extollere diabolum supra Christum, ac si infidelis annueret quod lex Christi tam necessaria et salubris durabit ad horam sub colore divini beneplaciti, sed lex antichristi plena veneno atque mortifera duret perpetuo ut excitet homines ad peccandum. Sed quis Christianus talem blasfemam responsiunculam tolleraret? Ulterius novit catholicus quomodo sunt due diviciarum maneries, scilicet divicie temporales et divicie celestes et spirituales. Et prime divicie vix cum virtutibus moderate ducunt ad celestes divicias, que sunt vere, de quibus loquitur apostolus Christi supra. Ideo haberes conscienciam super ista loquela heretica, quam innuis super fide scripture apostoli. Oportet enim per penalitatem et pauperiem hic in via mereri celestes divicias et beatitudinem in patria."
1622,167,1,17,"top","Adhuc pro declaracione ulteriori objectus heretici quem inculcas, notandum est quod sicut avari principes sacerdotum et pharisei legis veteris humanitatem Christi occiderant propter timorem amissionis bonorum temporalium, sic diciores principes sacerdotum pro tempore legis gracie divinitatem Christi, quia veritatem legis evangelice quantum suffecerant extinxerunt. Ideo ut multis videtur postquam majorem Christi gratitudinem perceperant tanquam plus ingrati magis peccaverant. Unde jo 11o sic scribitur: collegerunt pontifices et pharisei concilium adversus jhm et dicebant, quid facimus quia hic homo multa signa facit? Si dimittimus eum sic omnes credent in eum, et venient Romani et tollent locum nostrum et gentem. Sed principes sacerdotum et Pharisei tempore legis gracie habent scriptas bullas et cartas, que omnes sonant in suam avariciam et veritatem evangelicam nituntur extinguere, et promulgantes eam licet trepide persecuntur: et sic ut videtur multis nostri principes sacerdotum et pharisei multipliciter magis peccant, quia sunt sub majori ipocrisi plus ingrati, et non solum cum majori multitudine Christum persecuntur in membris, sed tanquam eis summum odibile contempnunt predicacionem evangelice veritatis. Cujus causa videtur quia sciunt ex fide catholica quod debent Christum sequi in moribus. Et evangelium docet cum vita eorum quod sunt vite et doctrine Christi nimis contrarii. Ideo odiunt quod istud populo declaretur... Et sic quantum ad gloriam quam fingis Christi sacerdotibus debere modo competere, patet quod ignominiam vocas gloriam, cum in statu plus periculoso hortaris quod clerus relinquat arma spiritualia, in quibus debet diabolum, carnem et seculum "
1623,167,1,18,"bottom","superare et preter hec imponis Christo manifestam blasfemiam quod ipse tanquam reditus istius ignarus, vel conversacionem ecclesie sue necgligens, istum reditum dereliquit. Et quantum ad nominacionem patrimonii crucifixi, patet quod multiplicas blasfemias contra clerum; quia magnum peccatum est prevaricari sic in mandatum domini, sed major blasfemia est imponere Christo quod ipse approbat et necessitat clericos sic peccare. Sic enim, tanquam alter adam, nititur clerus suam culpam in dominum retorquere: mulier inquit, quam dedisti michi sociam dedit michi de ligno et comedi ut patet gen 3o Clerus autem mentitur innuitive longe abjeccius cum dicat quod Christus in ligno fuerat crucifixus ut clerus suus postmodum taliter dominetur. Sed que major blasfemia quam Christo imponere talem culpam? Et per consequens est summa blasfemia quod clerus Christi virtute hujus passionis pauperis et humilis debet sic toto seculo dominari. Et quantum ad cartas et concessiones secularium dominorum patet quod clerus erubesceret inniti tam culpabili fundamento Nam imperator et domini alii in hoc per regem superbie sunt seducti. Ideo expergiscant sompno istius criminis soporati, et cognoscant hoc principium clare demonstrabile apud catholicos quod in nullo valet humana concessio, nisi prehabita licencia a domino capitali. Cum ergo non possunt docere quod ad hoc dominium habebant a Christo licenciam, patet quod tam lege humana quam divina est ista stulta donacio irritanda. Vel ergo oportet ipsos negare blasfeme Christi capitale dominium supra cesarem, vel concedere donacionem istius dominii esse illicitam et per consequens a catholicis respuendam, vel 3o ad hoc ostendere Christi licenciam specialem. Et de quanto clerus vel seculares "
1624,167,1,19,"bottom","domini in isto crimine diucius immorantur, de tanto in peccato maximo diabolice se indurant. Et quantum ad leges et vitas papales patet quod est confirmacio criminis sicut prius. Quid enim valent iste evidencie nisi probate fuerint racionibus vel scriptura. Sed, cum non sunt in Christo est et non, patet quod impossibile est istorum alterutro tradiciones istas papales vel leges hominum stabilire. Et vellem quod, clerus contra expropriacionem istam remurmurans, etiam papa ad istam racionem efficaciter responderet. Et certum est quod non superest fructuosa responsio, nisi reddicio rei tam diu injuste detente, et istud cum contricione, potest per dei graciam capitali domino complacere."
1625,167,2,19,"bottom","CAPITULUM 10"
1626,167,3,19,"no","MENDACIUM. Videtur stulta presumpcio istam materiam in novissimis temporibus attemptare. Multi quidem fuerunt sancti canonizati in ecclesia, qui istam dotacionem cleri multipliciter approbarunt. Et si testimonium vel consciencia ponderatur haberi possunt mille fideles recte consciencie contra paucos hereticos. Cui ergo parti pocius est credendum. Consuetudo ergo tot sanctorum veterum approbata in ecclesia sancta concorditer daret fidem."
1627,167,4,19,"no","VERITAS. Ista non sunt verba racionis sed contencionis et exprobracionis; ideo sunt humiliter, sapienter et pacienter a fidelibus transcurrenda. Cum autem ex fide omnes sancti citra Christum, ut johannes confitetur, multipliciter peccaverunt, patet quod omnes citra Christum habuerunt valde antiquam consuetudinem  ad peccandum. Ideo si Christi"
1628,168,1,20,"bottom","autoritas sit infinitum prestancior quam consuetudo eorum, quis fidelis non crederet autoritati domini eorum consuetudine pretermissa. Cum ex fide capimus quod nullus sanctorum quantacunque sanctitate prepolleat est in dicto vel consuetudine credendus, nisi de quanto illud consonat cum Christo qui est prima veritas. Et per consequens, habita a Christo vivaciori evidencia ad credendum contrarium, istud est ex illa forciori evidencia dimittendum. Et sic posset esse non stulta presumpcio sed veritatis instigacio quod ista sentencia nunc taliter est temptata: quia ista dotacio sicut in principio sonuit in peccatum, sic continue plus et plus a religione domini declinavit. Et error imprimis insensibilis, ymmo qui videbatur esse elemosyna, ex cremento malicie jam patule est perceptus. Ideo ad reprimendum presumpcionem superbam homines pie rogant quod non credatur ipsis in isto quia ipsi vel mendaces hoc asserunt, sed quia est lex domini jhu Christi, et ut dicit Augustinus "Si Christus hoc asserit ve illi qui non credit." Et ut advocacio ista pro lege Christi sit clarior, homines promulgantes istam sentenciam non querunt lucrum mundanum nec humanam amiciciam set contrarium paciuntur. Et sic amor dei et legis sue, cum honore suo rependendo, preponderari debet a fidelibus in hoc actu; et principium in isto puncto et aliis debet esse fidelibus quod discrete distinguant inter fidem et opinionem, sic quod nichil accipiant tanquam fidem nisi ex lege veritatis doctum fuerit. Ideo canonizaciones et quecunque operaciones papales, consuetudines vel asserciones sanctorum dant opinionem illis in quibus est evidencia cum fide. Ut fides est quod petrus et paulus cum ceteris sanctis multociens graviter peccaverunt, et opinio est quod posteriores canonizati a romano pontifici erant sancti, licet ad sanctitatem eorum"
1629,168,1,21,"bottom","quos scriptura sacra canonizat non in proporcione que deo placet attigerant. Et sic non est major evidencia, si isti sancti canonizati a romana ecclesia istam consuetudinem habuerunt, ergo non in hoc contra Christum et suam ecclesiam peccaverunt, quam sequitur, si petrus et paulus contra dominum blasfemarunt, ergo non in hoc contra Christum aut suam ecclesiam peccaverunt. Videamus ergo quid dicit infallibilis racio vel lex dei et illud tanquam fidem vel infallibilem in animum imprimamus. Turpe quidem est sentenciam et veritatem tanquam fide in animo stabilire et fidem fundatam in scriptura dimittere."
1630,168,2,21,"bottom","CAPITULUM 11"
1631,168,3,21,"no","VERITAS. Lapsus autem a fide, et specialiter quia capitur probabile tanquam fides, facit errores innumerabiles in ecclesia militante. Qui autem credit ut fidem communitati vel populo est in januis ut stolide seducatur, quia ecclesiaste po scribitur, stultorum infinitus est numerus. Et sapiens daniel cum populus dampnasset Susannam ex falso testimonio sacerdotum, si generaliter multitudo testium approbetur, cujus contrarium patet daniel ulto, et helias foret per quadringentos sacerdotes baal in causa domini superatus, cujus contrarium patet 3 Reg. 18o. Ideo prudentes habent hanc consuetudinem quando difficultas circa veritatem aliquam ventilatur. In primis considerant quid fides scripture loquitur in hoc puncto et quicquid hec fides in illa materia diffinierit credunt stabiliter tanquam fidem. Si autem fides Scripture neutram partem ejus expresserit, dimittunt illud tanquam eis impertinens, et non litigant vel contendunt que pars habeat veritatem. Et ista est magna prudencia sapientium. Ideo est stulta evidencia"
1632,169,1,22,"bottom","si major pars militantum sic asserit, ergo verum, cum sit argumentum topicum ad contrarium concludendum, quia deus scit si nunc militant plures filii patris mendacii quam filii veritatis. Et quantum ad imposicionem heresis, fideles armarent se humiliter cum factis domini; ipsi enim imposita est sepe heresis, quia blasfemia, et persecutus fuit tanquam hereticus lapidandus, ut patet jo 8o. Et causa potissima quam false finxerant in dampnando Christum fuit falsa imposicio heresis: jo 19o scribitur nos legem habemus et secundum legem debet mori. Sic enim possent hodie populi papam colere tanquam Christum sic quod si quicquid diffinierit in causa terrena sive celesti illud defendant et sustineant tanquam legem. Et si duo pape ex seminacione sathane electi fuerint, populi diversi elecciones illas approbant tanquam fidem. Et ex tali scismate oriri possent inconveniencia infinita. Que, rogo, major infidelitas quam approbare elecciones cardinalium qui ex nobis dubio sunt diaboli incarnati, quod si elegerint qualemcunque personam in papam, tunc ipse est pater sanctissimus et immediatus Christi vicarius. Hec autem heresis, loco sortis apostolorum qua eligerunt Mathiam per diabolum introducta, potest esse zizania ad catholicos in fide discordandum. Medicina ergo foret catholicum tales elecciones cum non sint apostolice refutare, et operibus persone viantis credere, et omnino dubium vel non fidem tanquam fidem catholicam refutare. Et sic concordet fidelis cum lege domini, et armet se cum paciencia et caritate, et ponat humiliter in manu domini vitam suam, quia discenciones originate ex divisionibus sectarum parturiunt istis periculosis temporibus multa mala."
1633,170,1,23,"no","MENDACIUM. Video quod implicas multa inconveniencia in deliramentis stolidis que effaris; quia si in tali materia solum debet fidelis credere scripture sacre non crederet bullis papalibus vel diffinicioni curie romane, et sic omnis fides adhibenda sociis fidelibus conversantibus deperiret et multo magis non crederetur indulgenciis, literis episcopalibus vel literis fraternitatum de suffragio spiritali. Sed quis vivens vitam communem hominum non tunc de sua beatitudine desperaret. Ymmo contractus humani qui fiunt communiter juramentis et testificacionibus deperirent, et quod plus est hereditates secundum leges humanas, cum nemo crederet quod juvenis habuit talem patrem. Sed hoc nimis perturbaret rempublicam et legem politicam."
1634,170,2,23,"top","VERITAS. Video quod a patre mendacii didicisti distincciones et equivocaciones subterfugere, et inconveniencia saltem tibi apparencia concludere videaris. Est autem credere equivocum ad cum hesitacione date sentencie adherere, vel sine hesitacione, opiniative tamen, adherere date sentencie, vel 3o adherere sentencia tanquam fidei que dicatur a veritate prima cum tamen aliunde non humanitus demonstretur. Et sic supponimus in toto isto colloquio credere fide sumi, non autem loquimur tam laxe in proposito sicut boicius, quod quecunque opinio quam quis habuerit sit sibi fides; sed loquimur de fide catholica, quoniam necesse est opinionem transcendere, cum facit certitudinem infallibilem, pro qua fidelis debet mortis periculo exponere "
1635,170,2,24,"bottom","vitam suam. Et sic opinative potest homo credere bullis papalibus; et specialiter si super illas rei experiencia addat opinionem; quia ille per se non faciunt fidem et multis hominibus parvam aut nullam credulitatem, cum tam papa quam sua curia falli poterunt et fallere propter lucrum et ignoranciam veritatis. Et sic dictum est communiter quod ad quesita sive proposita est quadruplex responcio adaptanda. Quedam enim sunt simpliciter supra opiniones hominum concedenda ut veritates fidei, veritates sensibiles, et veritates doctrinales ex certis principiis demonstrate. In secundo vero gradu sunt alique neganda simpliciter ut falsitates opposite veritatibus supradictis. 3o vero sunt alique dubitanda ut verba hominibus proposita que propter evidencias contrarias nec sciunt simpliciter esse vera nec sciunt simpliciter esse falsa. In 4o vero gradu sunt alique supponenda ut opinabilia citra vera primi modi, de quibus homo non est certus fide vel demonstracione vel eorum oppositis, licet non habeat evidenciam ad contrariam opinandum; ut habita experiencia de conversacione sacerdotis qui vivit catholice, supponi potest ab experiente quod sit membrum ecclesie, et tamen non debet credi ab aliquo tamquam fides, quia nescitur si sit predestinatus aut prescitus ad tartarum propter lapsum. Ideo debemus catholice relinquere famosum puerile principium quod omnis proposicio proposita sit concedenda, neganda, vel dubitanda. Cum proposicio mihi si salvabor nec concedo nec nego nec dubito, sed spero. Et de aliis hominibus nullum istorum habeo sed suppono secundum evidenciam quam habeo citra fidem. Et patet quod expertus de curie romane malicia potest loqui cum prudencia contra illam, "
1636,170,2,25,"bottom","licet non loquatur contra Christum et suam ecclesiam; quia non est fides quod illa curia sit militans ecclesia, licet quandoque acciderit quod fuit ecclesia hic in via."
1637,170,3,25,"bottom","CAPITULUM 13"
1638,170,4,25,"no","VERITAS. Ex istis dictis est medium inductivum ad respondendum ad alia que postmodum sunt illata. Non enim debemus accipere bullas papales vel generaliter dicta illius curie tanquam fidem; cum sunt viatores peccabiles et non generaliter inspirati, et ocularis experiencia docet quod sepe sunt decepti et contra veritatis regulam sepe errant. Et sic debemus ex sufficienti evidencia credere sociis cum quibus communiter conversamur, sed non habemus ex fide credere omni spiritui quem audimus, nec indulgenciis debemus credere, sicut nec papa vel sua curia, cum nescit si illa persona cui concedit dictam indulgenciam sit dampnanda, sicut nec scit si sit voluntatis dei concedere quod ipse annuit sic in bullis. Ideo non relucet magna discrecio vel sapiencia in hiis indulgenciis, specialiter si non fundantur in factis Christi vel verbis, nec in alicujus pape sapiencia antequam satanas est solutus; que ergo evidencia movet hos satrapas sic voluntati domini adversari? Aut que cupiditas urgeret istum prelatum sic scribere et sigillare sibi ambiguum, ubi verisimile est quod sit mendacium presumptivum? Ideo est multis evidens quod ista presumpcio sit peccatum; quia pari evidencia posset filium dei predestinatum dampnare ad tartarum. Ideo dicunt quidam viantes quod propter tale judicium temerarium nec magis nec minus, sed propter meritum vel demeritum quo ad deum. Et de multis literis episcopalibus concedentibus 40 dies venie est idem probabiliter senciendum. Et quantum"
1640,172,1,26,"bottom","ad literas fraternitatum, cum certum videtur quod ipsimet nesciunt si sint globus reprobus prescitorum, quid ergo valet illis vendere suffragiorum suorum participium cum nesciunt si aliqua merita illis remaneant ad beatitudinem consequendam. Nec ex istis infertur quod aliquis de militante ecclesia desperaret; sed quod non confideret in istis apocrifis et incertis; ymmo quod totam spem suam in gracia Christi colligeret. Et ad percipiendum fructum illius spei in bono meriti secundum doctrinam legis domini laboraret. Et istud evacuaret desperacionem finalem multorum qui in istis suffragiis sunt decepti. Et quantum ad contractus humanos vel civilia commercia patet quod fiunt communiter cum peccato, quia cum juramentis et testificacionibus illicitis. Ideo donate viro apostolico injuriam qui propter periculum hoc evitat. Et quantum ad hereditates descendentes ex datis patribus, sacerdotes non debent circa talia esse soliciti; sicut nulli debent presumere imponere dato heredi quod non descendit ab istis parentibus, nisi a spiritu sancto motus fuerit descensum hujusmodi impugnare. Et sic bene concluditur quod multa sunt vera in actibus humanis tam presentibus quam preteritis circa que viatores non debent esse soliciti. Ideo magis foret prudencia hominem renuere sibi neutrum aut impertinens sue beatitudini, in quo devio tam speculative quam practice multi peccant; ut patet de arte obligacionis et contencionibus circa temporalia hereditarie et temporaliter possidenda."
1642,172,2,26,"bottom","CAPITULUM 14"
1644,172,3,26,"no","MENDACIUM. Iterum manifeste innuis non esse ut fidem"
1647,173,1,27,"bottom","credendum illos esse sanctos qui in missis, in letaniis, et aliis ecclesie serviciis inseruntur; ad quid ergo diceremus de illis nisi crederemus quod in patria sunt beati? cum spes meriti super fide stabili in credentibus est fundanda."
1648,173,2,27,"top","VERITAS. Hic dictum est sepius quod de sanctis quos canonizat ecclesia supponimus, sed non ut fidem credimus, quod sunt beati in patria. Undecim tamen apostolos cum paulo, magdalene et ceteris quos fides scripture implicat esse sanctos, credendum est ut fidem esse beatos, et alios, quantumcunque magna sanctitate in celis prepolleant, credimus esse in beatitudine, verumtamen citra fidem. Et ideo ordinavit ecclesia quod quecumque oracio porrecta ad sanctum ad deum principaliter dirigatur. Et sic quelibet talis oracio implicat tacite condicionem, si et quatenus placet deo per talis sancti meritum nobis miseris suffragari. Et ut videtur multis nulla oracio porrecta specialiter sancto Christi est laudabilis, nisi de quanto acuit devocionem in Christum, sic quod si omnes intenciones et oraciones uniri possent in Christum, sincerius directe unite in Christum, esset utilius Christiano omnes oraciones specialiter Christo porrigere. Nec valet false credere quod Christus propter celsitudinem sui dominii non potest a nobis miseris faciliter exorari; ideo est necessarium habere alias personas mediantes; Christus enim assistens pontifex immediate illabitur viatori et cum hoc immediate conjungitur deitati. Ideo nullus sanctus est misericordius aut facilius auditivus miseri quam est Christus. Nec valent oraciones aliorum sanctorum, nisi de quanto Christus prius ex sua gracia has acceptat. Ideo dicunt quidam quod porrecciones oracionum ad istos sanctos sepe "
1649,173,2,28,"bottom","sunt superflue vel nocive. Conceditur ergo quod non est articulus fidei appropriare cuilibet sancto de quo dicimus specialem articulum fidei sed beatitudinem illorum supponimus secundum majorem evidenciam vel minorem. Unde absit quod omnes legende sanctorum in ecclesiam introducte sint fides catholica, cum in festo corporis Christi de sancto sanctorum scribitur quod accidencia sunt in eucaristia sine subjecto, quod non fuit fides tempore augustini. Ideo dicit in de sermone Domini in monte quod multa vera, licet in legendis talibus inserantur non sunt fides catholica; sicut exemplificat de ministro convivii cujus unum brachium a cane rapido est abstractum. Sufficit ergo ad tales oraciones secundarias habere probabilem supposicionem, et de Christo qui fundamentaliter oratur habere cum aliis virtutibus firmam fidem; et patet solucio. In ista tamen materia dicunt scolastici quod aliqua est fides explicita vel expressa et aliqua est fides implicita sive tacita. Fidem autem implicitam dicunt esse quamcunque veritatem juxta illud apostoli prima cor. 13o Caritas omnia credit, et tamen infinite sunt veritates de quibus non oportet nos hic habere fidem explicitam; cum sufficit fideli quod credat quamcunque veritatem secundum gradum et formam qua deus vult ipsum hanc credere. Ut carnis resurreccionis est articulus fidei cuilibet Christiano, et tamen non oportet de qualibet persona hominis habere expressum articulum fidei quod resurget. Sed deus vult quod per istam fidem generalem sua militans ecclesia excusetur. Non enim vult quod sua ecclesia cum veritatibus inutiliter oneretur. Communis autem carnis resurreccio erit tempore sempiterno adhuc futura, et postmodum tempore suo presens; sed post diem judicii est elapsa."
1650,174,1,29,"no","MENDACIUM. Adhuc tota multitudo ecclesie militat contra tuam sentenciam, cum ecclesia acceptat curiam romanam, sanctos episcopos et abbates, ex sanctitate vite preterite, in sanctitate et oracionis efficacia sacerdotes vulgares et populum excellentes, et hoc idem confirmant miracula adhuc recencia et miracula in cronicis satis publicis memorata. Quis ergo crederit tue sentencie nisi qui non habet fidem quod deus peccatum suum preteritum quandocunque confessum fuerit non delebit."
1651,174,2,29,"top","VERITAS. Percipio quod calliditatem ut innatam habeas quod falsitatem reseres prope verum, ut ex cautela diaboli commisceas facilius falsitatem, sic enim diabolus maliciose temptando evam cur deus proibuit datum fructum, percipiendo quod eva per adverbium in fide domini trepidavit, statim miscebat mendacium nequaquam, inquit, moriemini. Supponit autem catholicus citra fidem quod multi pape, episcopi et abbates ex gracia Christi et contricione sua finali sunt in celestibus nunc beati. Sed numquid ista opinio citra fidem justificat nunc papas, episcopos et abbates qui a lege domini hodie plus declinant? Constat quod si petrus, stephanus et magdalene ex fide scripture nunc in celestibus sunt beati, non propterea quilibet de pura secta Christi, sive vir sive femina, esse in vita approbata a domino est censendus. Ergo homines de quibus est vulgaris opinio, licet [vi]dentur esse beati a domino non faciunt evidenciam quod illi de secta sua hodie sunt beati; cum sancti ex fide scripture"
1652,174,2,30,"bottom","docti esse modo beato non faciunt quod homines de pura secta Christi, sicut ipsi fuerant, sint nunc sancti. Verum quidem est quod isti tres modi hominum si modo, sicut probabiliter creditur, sunt beati, non propter talem dotacionem, nec propter hoc quod a pauperie et vita domini declinarunt, sed propter hoc quod, defective tenentes pauperiem et legem Christi, fructuose finaliter penitebant. Que ergo evidencia quod isti tres prelati plus peccantes hodie observant ideo statum sanctum. Observemus ergo solam vitam Christi pro regula infallibili, vel vitam aliorum de quanto secuti fuerint dominum jhm Christum. Ut licet petrus ihm secutus fuerat non tamen propterea debemus Christum negare et menciendo anatematizare et jurare quod Christum non novimus, licet in evangelio legimus petrum apostolum sic fecisse. Sequamur ergo papas episcopos et abbates de quanto ipsi secuti fuerant dominum jhm Christum. Et ad istum sensum dicit ciprianus 8a d, co [decimo], si solus Christus, quod solum debemus de apostolis vel sanctis aliis audire dominum jhm Christum. Christus enim in ipsis loquitur quando dicunt veritatem catholicam; et precise de tanto christianos alios audiamus. Doce ergo si sciveris quod iste persone de tanto sunt de ecclesia de quanto extollunt ad beatitudinem istum papam istos episcopos vel abbates. Sed constat mihi quod nec vel perfunctoria evidencia scis istud probare. Quomodo ergo non erubesceret infidelis, deserendo fundacionem in lege domini que non potest deficere, et preeligendo vitas peccatrices apocrifas, secundum illud in quo non docetur quod secuti fuerint dominum jhm Christum. Et specialiter dimittendo "
1653,174,2,31,"bottom","illud perfectum in vitis eorum in quo secuti fuerant dominum jhm Christum. Ut beatus possidonius narrat de Augustino quando voluit cives iponenses illas possessiones quas sibi dederant rehabere. Beatus jeronimus nullo modo voluit possessiones tales accipere, nec extraclaustraliter vivere nec clericorum predia approbare. Et sic de beatis benedicto, gregorio et bernardo; pauca temporalia in pauperie possidebant et tamen, ut creditur, de illa possessione finaliter penitebant."
1654,174,3,31,"bottom","CAPITULUM 16"
1655,174,4,31,"no","VERITAS. Si autem sanctitatem vite et securitatem ejus preponderas, qua fronte meretricia tantum acceptas vitam istorum prelatorum qui multociens et graviter peccaverunt, et dimittis vitam Christi infinitum sanctiorem, infinitum securiorem, plus facilem et communem. Nemo autem potest subterfugere quin sic faciens non mediocriter peccas et in diaboli volutabro te immergis. Et sic si obicis quod fingo istos sanctos de ista declinacione a lege domini finaliter penitere, doce tu quod sint sancti et docebo quod sic finaliter penituerant communiter. Evangelista quidem, qui fuit longe sanctior istis tribus, dicit quod si dixerimus quod peccatum non habemus, nos ipsos seducimus. Quomodo ergo non honorat istos sanctos qui imponit eis quod sic fructuose finaliter penitebant; cum patet luce clarius quod dimittentes hanc stratam regiam et eligentes viam ambiguam apostolis prioribus incognitam non mediocriter peccaverunt. Et sic non contendimus circa istud quod iste tres persone sunt in sanctitate et oracionis efficacia sacerdotes vulgares et populum excellentes; quia de istis tribus, de sacerdotibus vul-"
1656,175,1,32,"bottom","garibus et populo non habemus evidenciam quod sunt sancti. Et quantum ad oraciones et miracula patet quod sunt illusiones diaboli sompniate, cum pupplicatur hodie quod quilibet sacerdos consecrando eucharistiam facit infinita miracula et tanta quanta fecit dominus jhus Christus. Et secundum apostolum pa cor. [1] 3o. Si viator habuerit omnem fidem ita ut montes transferat, caritatem autem non habuerit, nichil est. Multo magis ergo signa ostensa a deo sive diabolo in presencia corporis mortui non indicant quod sit sanctum. Ideo una de precipuis cautelis diaboli per quam seducit viantes est decepcio in hiis signis. Credamus ergo vivis operibus conformiter legi dei et dimittamus hec signa frivola, cum magi pharaonis post moysem fecerant signa magna, ut patet Exodi 7o et 8o; et secundum veritatem evangelii presciti dicent in die judicii: Domine nonne in nomine tuo prophetavimus et demonia ejecimus et virtutes multas fecimus, ut patet M. 7o. Et Christus asserit M. 24o pseudoChristi et pseudoprophete dabunt signa magna et prodigia. Erubesce igitur de cetero esse de generacione adulterii, nisi docere sciveris quod hec signa mortua miraculose fiunt ab homine quem asseris esse sanctum. Cum prope diem judicii antichristus faciet multa signa. Et sic cogitares quomodo iste cronice sunt apocrifa preter fidem et a probabili multa falsa ad placendum satrapis sunt inserta. Idem ergo est legem Christo postponere et ista apocrifa anteferre, et antiquum dierum relinquere et deos recentes infideliter acceptare. Et quantum ad fidem adhibendam de absolucione hominis a peccato, patet quod hoc debet sperare sed non credere tanquam fidem, licet fides condicionata in talibus sit adjuncta, scilicet quod si homo fructuose et finaliter peniteat, tunc est a cunctis suis peccatis que commiserat absolutus."
1657,176,1,33,"no","MENDACIUM. Videtur adhuc quod minaris tacite ruinam cleri, et per consequens more peccancium redarguis teipsum, et niteris, sed superflue, agere contra Christum qui est clericus clericorum. Cum enim ut fides capitur quod clerus sit suprema pars et perfectissima ecclesie militantis, et clerus per dotacionem hujusmodi augmentatur, manifestum videtur quod subtracta ista dotacione necesse est clerum, et per consequens perfectissimam partem ecclesie, minorari. Quis ergo presumeret sic agere contra celeste conjugium quod tenetur ex quarto mandato decalogi venerari?"
1658,176,2,33,"top","VERITAS. Licet diabolus et membra ejus multiplicaverunt mendacia contra Christicolas, ille tamen foret nimis neophitus qui propter talia mendacia dimitteret defendere veritatem, cum petrus, johannes et alii in verbis asperioribus persteterunt. Scimus quidem quod non sic loquimur propter amorem aut questum temporalium, sed propter zelum quo afficimur evangelice veritati. Quod si quandoque temptacione diaboli surrepit superbia condolemus. Intendimus ergo purgacionem et perfeccionem cleri, quam scimus non stare in multitudine personarum, sed in observancia status quem Christus instituit; et sicut toto corpore hominis verso in oculos foret indisposicius quam est modo, sic clero facto irregulari quoad statum domini, quamlibet augmentato, et in se imperficitur et nocet matri ecclesie militanti. Et patet quod assumptum est a patre mendacii mendicatum: volo enim totum clerum sicut et me ipsum stare in statu quem Christus instituit, quia scio ex fide quod Christus ex deleccione cleri taliter ordinavit. Scio insuper ex eadem fide quod Christus ordinavit clerum suum expertem dominii secularis. Et scio 3o quod, licet clerus posset in temporalibus pati penuriam, hoc "
1659,176,2,34,"bottom","tamen est securius quam habere temporalium affluenciam; cum Christus ordinavit suos apostolos ita pati, et sic debeo niti pro profectu anime proprie et ad hoc sequi regulam domini jhu Christi. Et sic licet videar stultus in isto agens contra profectum proprium, scio tamen sapienciam dei ad hoc movere, et mihi credo ad perpetuam salutem proficere si in isto proposito perseverem. Et sic, diminuta multitudine cleri cesarii et augmentata sua virtute, vel pocius conversa in clerum Christi, ecclesia foret ab apostematibus superfluis expurgata et partes ejus infirme secundum regulam et formam sanacionis voluntati domini conformate. Sed felix talis imitacio, cum ipocrite qui simulant sanctitatem sunt apostemata magis superflua et matri ecclesie magis nocent. Cum evidens sit multis racionibus quod capiens simulatorie statum cleri propter honorem mundanum, dignitatem secularem, vel corporis voluptatem, tanquam dei proditor symoniacus et hereticus in peccatorum voraginem se involvit. Et sic incipiendo a papa usque ad religiosum infimum sunt heretici spissim in ecclesia seminati. Et sic supponis mendaciter quod eo ipso quo quis quo ad seculum habuerit nomen cleri, est clericus de suprema parte ecclesie militantis, sed principes sacerdotum, pharisei et scarioth contradicunt. Et sicut olym isti de secta antichristi practizaverant contra Christum, sic hodie sunt eorum semina derelicta que operantur copiosius contra Christum. Isti enim sunt meretrices que adulterinis signis nituntur celeste conjugium deturpare."
1660,176,3,34,"bottom","CAPITULUM 18"
1661,176,4,34,"no","MENDACIUM. Quomodo potes subterfugere quin moliaris destruere matrem nostram, quia nulli dubium isti prelati"
1662,177,1,35,"bottom","majores cum suo dominio et confederacione magnorum de suo sanguine extinguunt multa peccata et hereses, faciunt elemosinas multas et magnas et tenent venerabilem domum et magnam familiam que regnis est ad fortitudinem et honorem. Quis ergo intenderet tales prelatos nobiles mendicare? Videtur quod hoc machinans intendit regnum destruere et laxare abenas hominibus ad peccandum."
1663,177,2,35,"top","VERITAS. Scimus quod nostra intencio est catholica quia fides. Intendimus enim profectum trium parcium ecclesie secundum armoniam et formam quam dederat jhus Christus. Sed quis infidelis posset inficere hoc sanctum propositum? Christus enim fuit nobilissimus homo mundi et tamen postquam acceperat hunc statum cleri tam in se quam in suis cognatis servavit ad regulam paupertatem humilitatem et dei obedienciam. Et fecit alios quos elegerat in apostolos, quorum quidam erant sui cognati virtute nobiles, istam regulam observare. Quomodo ergo non erubesceret quis gratis accipiens istum statum, et post acceptum degenerans ab eodem, nam in hoc faceret se servum diaboli et peccati. Et ista est servitus maxima, servitute seculi plus horrenda. Et sic magnates, nitentes cognatos suos in dignitatibus magnis preficere, propter honores mundanos et lucrum seculi in seipsis, primo degenerant a domino jhu Christo, quia videntur esse socii furum et fautores hereticorum; quod est contra facta et verba domini, ut patet Mat. 20 de filiis zebedei. Conceditur ergo quod nobilitas generis in prelatis potest esse tam in ipsis quam ecclesia occasio multi boni, sicut et potest esse occasio multi mali, specialiter si virtutum nobilitas non jungatur. Ideo Christus prudens medicus eligendo suos "
1664,177,2,36,"bottom","cognatos in apostolos ipsos a mundana superbia, a vita voluptuosa et avaricia coartavit, et istam regulam Christianis posteris reservavit, quia jo 13 dicit ipse: Mandatum novum do vobis ut diligatis invicem; sicut et ego dilexi vos ut et vos invicem diligatis. Et patet quod operacio prelatorum hujusmodi, sicut et operacio luciferi, potest occasionaliter multa peccata extinguere; sicut et potest vocari elemosina et honor regnorum quod est bonorum pauperum spoliacio et flagicium contra simplices ecclesie militantis; et talis conversacio non foret honor regnorum sive utilitas, sed diaboli machinacio introducta. Sic ergo prelatorum divicie atque nobilitas possunt esse occasio tam prelatis quam aliis ad peccandum superbia, avaricia, atque gula, et possunt esse occasio ad tam sibi quam ecclesie promerendum: et nisi assint gracia et virtus primus effectus contigit communius quam secundus. Ideo videamus disposicionem quam Christus adhibuit ad consequendum graciam et virtutes; et vel oportet concedere quod Christus fuit fatuus, vel quod pauperies quam ipse disposuit plus disponit episcopos ad virtutes. Nec sequitur ex isto quod debeant mendicare ab homine, cum Christus, exemplar nostrum, tenebat se in medio et utrumque extremum tanquam culpabile reprobavit. Ideo ista evidencia est similis stulticie cecorum qui baculum suum proiciunt ad astra ut ipsa in sua substancia stulte ledant. Et patet quod istud sentenciare non esset regnum destruere, nec dare hominibus licenciam ad peccandum. Nisi forte infidelis dicat cum sacerdotibus Christum accusantibus, quod ipse subvertit totum regnum judee et imperatoris imperium perturbavit. Ideo sic judicantes secundum faciem sunt communiter tam verbis quam opere infideles."
1665,178,1,37,"no","MENDACIUM. Videtur quod innuitive accusas in isto omnes quatuor sectas cleri; sed quis auderet hoc curie romane imponere, et specialiter sectis fratrum, cum tunc regulando dominos, dominas atque regna forent proditores eorum et heretici ex consensu. Sed quis auderet sic accusare sapienciam hujus cleri? Si enim lex Christi in scriptura sacra sic diceret, verisimile est quod tot et tanti sancti de fratribus istud dominis, episcopis et abbatibus intimarent. Cum ergo in hoc tacent, ymmo impugnant istud tanquam hereticum, videtur quod nedum consenciunt, sed defendunt contrarium ut autores. Et si istud concernit salutem anime ac prosperitatem regnorum, evidens videtur quod sic similando vel asserendo forent heretici et proditores dei, hominum et regnorum."
1666,178,2,37,"top","VERITAS. In ista materia respondendum est a sectis et partibus quas impugnas; ego enim nescio in isto romanam curiam excusare, nec fratres aut sectas alias, sed adhuc in fide vivo domini Jesu Christi quod ipse sic vivere docuit clerum suum. Verum tamen si per impossibile fuero doctus contrarium, volo veritati catholice humiliter consentire, et omnino si doctus fuero a papa vel superioribus ecclesie ut prelatis. Sed scio quod conversacio et factum eorum non est tenendum a catholicis tanquam fides cum ipsi possunt macula avaricie infici ut mundani. Cupiditas enim infecit primum apostatam, genus humanum et alios multos lapsos. Et quantum ad quatuor sectas fratrum, ipse etatem habent, pro se ipsis respondeant, quia in hoc ipsos nescio excusare, et specialiter cum eligunt ex autoritati Christi vitam exproprie- "
1667,178,2,38,"bottom","tariam ut ceteris plus perfectam. Nec dubium quin in verbis et opere consenciunt dotacioni cleri, cum tam vecorditer in predicacionibus, in confessionibus et aliis communicacionibus tacent in isto dicere veritatem. Maledicta autem sit talis secta que ipsos necessitat ad falsum tam proditorie nutriendum. Ideo, ut quidam asserunt, fideles non communicarent cum illis, nec ave eis dicerent, antequam de isto cleri dominio palam proderint fidem suam. Si autem approbarent istud cleri dominium, tunc forent stulti sine autoritate Christi taliter mendicantes, cum foret perfeccio eis habere seculare dominium quod a Christo fuit multipliciter approbatum, et nunquam taliter mendicare, et specialiter a viris tam validis et tanto numero glomeratis, pro tantis edificiis construendis, et aliis sumptibus contra evangelium Christi fictis. Si autem ex autoritate scripture reprobant istud cleri dominium et tam multipliciter tacent ipsum hominibus quibus ex consciencia pupplicarent, quis dubitat quin sunt vir duplex animo, inconstanter tenens cum falsitate quam credit superare ad tempus modicum ut arundo? Et cum factum plus docet quam verba videtur ex professione sui ordinis quod plus est credendum suis operibus quod dominacio ista sit illicita, quam verbis suis duplicibus ad que pro temporali precio conducuntur. Nam plus est credendum medico de salubritate herbarum ab homine sicitato dicenti quod a herba est saluberrima et b herba mortifera, si a herbam aufugeret ut venenum et b herbam avide gustaverit, tanquam prandium salutare; plus, inquam, credendum est tali operi quam hiis verbis. Et sic videtur de fratribus. Sed unum scio quod fides scripture propter duplicitatem eorum non titubat. Sicut nec ordo eorum aliquam perfeccionem secte Christiane continet, nisi que ex evangelio est fundata; quod si essent usque ad illud a super- "
1668,178,2,39,"bottom","fluis expurgate, non remaneret eis nisi clara et meritoria secta Christi."
1669,178,3,39,"bottom","CAPITULUM 20"
1670,178,4,39,"no","MENDACIUM. Adhuc innuis quod omnes canonici regulares, nigri et albi, et omnes religiosi post ipsos prudenter in ecclesiam introducti, ut fratres hospitales, monachi cartusienses, fratres boni homines, sanctimoniales et sororisse cum anacoritis et ceteris inclusis deficerent et puram sectam Christi de novo induerent. Sed que major heresis plus religionis ecclesie turbativa?"
1671,178,5,39,"no","VERITAS. In parte verum concludis quod omnes iste religiones private cessarent, et puram ac nudam religionem Christi libere ut prius induerent. Verumtamen non est aliqua privata religio nunc cum prudencia moderata, quin in pura religione Christi homines possent penalitatem ejus prudentis subire, spiritu domini instigante. Et hoc foret liberius et meritorius quam est istius religionis private perpetuacio, et tanquam religionis domini stulta concatenacio. Unde ista divisio a religione Christi divisionem in moribus attestatur, ut divisiones in thematibus fratrum et aliorum hodie predicantium, dimissa integritate vivacis sensus scripture et fabulis introductis, attestantur causaliter divisionem a caritate Christi sicut recessum a sua ordinacione; et sic fiunt omnes divisiones hujusmodi in peccatum. Nam omnes tales novitates rituum in nullo addunt ad meritum, cum omnia opera meritoria illorum, si sunt aliqua, possent esse sine tali cerimonia magis facilia, et plus deo placencia. Cui ergo dubium quin"
1672,179,1,40,"bottom","a patre generacionis adultere sunt talia superflue introducta, quod pateret evidencius discurrendo particularius per istas 8o species et vicia per que occasione earum in criminibus tam latentibus quam pupplicis involvuntur. Ideo manifestum videtur quod hii qui sine autoritate domini hec autorizant, defendunt, vel eis consenciunt in gravi culpa contra dominum se involvunt. Ideo de isto peccato introducende consuetudinis sine autoritate domini, homines et specialiter majores in ecclesia peccaverunt. Nam videtur quod introducendo a proposito talem consuetudinem tanquam perpetuam, homo incidit in blasfemiam contra deum; quia deo est proprium autorizare talem consuetudinem perpetuam, quis ergo mortalis et momentaneus presumeret talem consuetudinem introducere supra vires? Fundamentum autem ad stabiliendum totam istam sententiam stat in isto, quod lex et ordinacio Christi est optima sine defectu possibili, quia ut patet jo 8o nemo potest ipsum arguere de peccato. Cum ergo Christus ordinavit sectam unicam militantem et ipsam habere tres partes sine hiis novis ritibus, tanquam difficultans ac illibertans perpetuum introductis, manifestum videtur quod ordinacionem istam Christi in laxacione sue libertatis dimittere, et aliam novam sine autoritate admittere est peccatum grave et stulticia manifesta; specialiter cum Christus non innuit approbative quod talis consuetudo perpetua sit catholice admittenda. Quis, inquam, dubitat quin talem consuetudinem malam admittere et consuetudinem bonam contempnere sit peccatum grave? Ordinacio autem Christi, sive pura sua religio, excellit omnes alias in hiis tribus; in autoritate, in facilitate, et in securitate. [In auctoritate] quia Christus deus et homo ex omnisciencia sua ipsam instituit. In "
1673,179,1,41,"bottom","facilitate excellit quia eximit omnes ocupaciones frivolas sive superfluas circa signa, ideo, tota ocupacione circa noticiam istorum signorum superfluam expensa circa salubrem noticiam legis dei, posset Christianus currere compendiosius ad patriam quam nunc faciunt religiosi nostri, qui in istis ceremoniis retardantur. In securitate autem excedit hec religio Christi quia potest sine dispensacione hominis quantum racio exigit variare, et substantia illius regule, cum sit evangelium, non potest deficere. Et patet quod stulte, quia imprudenter, fuerunt iste secte in ecclesiam introducte. Et sic sentencia ista non est heresis sed doctrina catholica Christi ecclesie juvativa, licet sit synagoge sathane turbativa."
1674,179,2,41,"bottom","CAPITULUM 21"
1675,179,3,41,"no","MENDACIUM. In verbis tuis patenter implicas quod omnes abbatie de monachis tam nigris quam albis pure in sectam Christi debent converti, et sic nedum regula quam fecit papa gregorius sed suffragia spiritualia de perpetuis elemosinis deperirent. Sed utrumque brachium ecclesie, scilicet sacerdotum et dominorum secularium, istam stulticiam derideret."
1676,179,4,41,"no","VERITAS. Fides et religio Christi est dicenda publice, quia si deus voluerit, licet non in temporibus nostris, tamen postmodum practizabitur, et error contrarius paulative evacuabitur. Et sic concedi debet quod tota congregacio istorum claustralium debet pure vivere vitam Christi, et dotaciones ac tradiciones adjectas libere dimittere. Christus enim in ascensu suo in celum non ordinavit apostolos suos sive discipulos sic vivere claustraliter; et tamen ex fide cognoscimus quod Christus scivit et potuit ordinasse, si ecclesie profecerit"
1677,180,1,42,"bottom","sue, apostolos suos ac eorum vicarios in claustris talibus taliter vegetasse, sed in fide evangelii prius dixit: Nemo accendit lucernam et ponit eam sub modio sed super candelabrum ut qui ingrediuntur lumen videant. Voluit ergo patris sapiencia ut persone splendentes in lumine gracie lucescerent patule ecclesie militanti, quia sic ordinat solem, lunam et astra cetera toti nostre habitabili elucere. Nec est virtus in claustris per diabolum introductis cum omnia illa signa sint falsa vel veritas signata per signa hujusmodi retardata. Discurrat igitur homo per signa hujusmodi et videat intencionem plus utilem ac virtutem, ex qua talis intencio oriatur, et videbit quod cum bono fraudulencia diaboli est commixta. Numquid credimus tales claustrales plus posse placere deo per talia saxa terrena de bonis pauperum superflue congregatis quam placuerunt patres tam novi quam veteris testamenti? Christus enim communiter mansit sub divo et templi edificium respuebat, et patriarche legis veteris ante templi edificium sub divo domino plus placebant. Et quantum ad edificia que claustro in abbaciis hujusmodi sunt connexa, videtur quod sunt stimuli ad habitacionem in terris perpetuam affectandum, et fide[m] apostoli ad hebreos 13o Non habemus hic manentem civitatem sed futuram inquirimus relinquendum. Sicut ergo sub divo influencia celestis liberius est recepta, sic religiosi oracio penetrat liberius celum sub divo quam venit ad aures domini in hiis claustris. Et patet quod regula quam condebat bonus gregorius debet racionaliter cedere evangelio Jesu Christi, et errores de vocatis perpetuis et monstrosis elemosinis cessarent, sicut necesse est ipsos in die judicii vel citra quando deo placuerit terminari. Et sic de vita Christi legimus quod ipse elegit facere facta sua sub divo, cum in "
1678,180,1,43,"bottom","dupplici convivio sub divo populum suum pavit, sub divo sepius predicavit, et sub divo pernoctando patrem suum pro ecclesia exoravit; ymmo exiendo jerusalem capcionem suam in orto sub divo non casualiter coaptavit, et corpus proprium in monte calvarie ex causa notabili, ut fideles oportet dicere, immolavit. Templa ergo et basilice sunt cum moderamine affectanda, et errores circa illa ac cultus indebite exaltati sunt catholice deserendi. Et sic respiciat fidelis prudenter in quo iste religiones private moderne religionem vel sectam domini antecellunt, et videbit quod totus excessus stat in affeccione sensibili ad terrena, que non est ad patriam sed ad seculum allectiva. Et certum est ex fide quod ista evidencia est religionis domini turbativa; quia ex fide debemus temporalia ista tam in consideracione quam affeccione dimittere, et ad celestia aspirare, et sic sophisticaciones diaboli in istis vocatis spiritualibus suffragiis nudarent. Et si utrumque brachium synagoge satane ad tempus contra istud remurmuret, tamen quando ecclesia carebit affeccione mundana ista fidei veritas elucescet."
1679,180,2,43,"bottom","CAPITULUM 22"
1680,180,3,43,"no","MENDACIUM. Adhuc video quod per infidelem ignoranciam es cecatus; non enim consideras quomodo ecclesia tam militancium quam dormiencium per oraciones claustralium et spiritualia suffragia fundata in perpetuis elemosinis est adjuta. Quis ergo nisi demoniacus istud ecclesie suffragium impediret?"
1681,180,4,43,"no","VERITAS. Video quod in falaciis que mundanis complacent delectaris. Ideo, ne in materia hujus fidei sim cecatus, in fide vivo domini Jesu Christi. Unde licet supponi possit "
1682,181,1,44,"bottom","quod claustrales priores per oracionum suffragia juverint duplicem ecclesiam hic in terris, non tamen tantum quantum priores viri apostolici qui vixerant extra claustra; et ut quidam estimant non tantum quantum juverunt fideles laboratores cum claustralibus conviventes. Unde inter alias cataractas diaboli quas invenit ad faciendum ipocritas decipere seculares oracionis valencia est precipua, cum introduxit sub colore fidei quod oracio unius claustralis novi ordinis quem invenit excellit omnia temporalia hujus mundi, et sic movebat seculares tam dominos quam operarios et mercantes conferre claustralibus tam dotaciones quam bona mobilia, ut exproprietarie sequentibus. Et per istam fallaciam diaboli in mammona sic habundant. Nec videtur quod oracio istorum claustralium sit tam valida, nisi propter buccas tam rubeas et labia tam pinguia deus eos libencius ceteris sic exaudit; quia aliter, cum quelibet res dicit deo seipsam, fidelis operarius suis operibus deum melius et ecclesie utilius exoraret. Et quantum ad particionem meriti oracionis, certum est quod, tanquam nobis incognita, est appropriate domino tribuenda, et istam materiam studerent sacerdotes cum laicis in foro oracionum suarum civiliter commercantes. Nam mercator vendens pure temporalia suo proximo habet racionabiliter conscienciam, si valor venditi sit utrique incognitus, quia aliter ex sibi dubio in commercio proximum defraudaret; quomodo ergo claustralis vendens symoniace oracionum suarum suffragia propter lata predia non haberet conscienciam super isto quod neutra pars scit si ista suffragia valent aliquid, et per consequens nescit si temporalis dominus ipsum ditans est in tali commercio defraudatus, et per consequens commercans sic ambigue de tam spirituali suffragio sibi incognito est symoniacus expressus vel insinuativus, "
1683,181,1,45,"bottom","et per consequens excommunicatus a Christo, qui talia commercia condempnavit? Quilibet enim debet scire quod precise tantum valet sibi vel alteri sua oracio quantum deus ipsam acceptaverit ad hunc finem. Sed quilibet orator hic in terris non est tantus dei conciliarius quod scit ad quantum deus oracionem suam acceptat; ergo non debet oracionem suam sic vendere tacite vel expresse. Similiter nemo viancium scit si est predestinatus ad patriam vel prescitus, sed certum est si sit prescitus tunc est diabolus, et per consequens oracio sua quantum ad beatitudinem sibi vel alteri nichil valet. Qua ergo fronte vel consciencia venderet tam care sibi incognitum?"
1684,181,2,45,"no","Similiter sicut commercans ignorat valorem sui meriti, sic ignorat dignitatem persone ementis, si pro dato tempore fructu meriti venditi congaudebit. Cum ergo tenetur pro die judicii vel in patria reddere bonum, sive defendere quod vendebat, videtur quod solius dei est distribuere bona meriti sicut placet. Et istam fidem notarent ipocrite et mundi divites cum talibus meritis commercantes."
1685,181,3,45,"bottom","CAPITULUM 23"
1686,181,4,45,"no","MENDACIUM. Videtur quod precipitanter in voraginem heresis te profundas; innuis enim quod non valet oracio pro vivis vel mortuis, eo quod secundum tuum antiquum errorem omnia que evenient est necessarium evenire. Sed quid est expressius contra fidem scripture? Cum Christus Mt 6o docet Christianos orare; et quantum ad vindictam vel penam oracione hominis impetrandam dicet jacobus ultimo capo: Helias homo erat similis nobis passibilis, et oracione oravit ut non plueret super terram, et non pluit annis tribus et mensibus sex, et rursum oravit et celum dedit"
1687,182,1,46,"bottom","pluviam et terra dedit fructum suum. Aliter enim subducta spe orandi hominis scriptura pro majori parte deficeret et viator regulariter desperaret."
1688,182,2,46,"top","VERITAS. Non erubescis inevidenter concludere blasfemiam dum consequencie colorem aliquem nescias stabilire. Concedo enim tibi quod omnia que evenient de necessitate evenient; ideo necesse est homines orare, et dignis oracionibus tam sibi quam aliis suffragari; et sic concedo quamlibet partem scripture et specialiter illud Mo 6o de oracione dominica et aliis sonantibus ad efficaciam deprecandi, ut dictum est de jacobo et similibus autoritatibus in scriptura. Verumtamen nunquam didicisti quod oracio hominis taliter debet vendi, nec quod viator magnificet suam oracionem, sed quod deus voluit oracionis nostre efficaciam esse nobis incognitam, ne cum oracione pompatice mercaremur. Nam ut fidem capimus quod de quanto quis (orans discrete pro aliquo) est plus dilectus a domino de tanto est oracio sua prestancior. Sed quis dubitat quin omnis predestinatus quasi infinitum plus diligitur a deo quam prescitus, cum deus eternaliter vult quod primus beatificetur et secundus perpetuo condempnetur. Ideo sicut amor dei quo viator diligitur est nobis incognitus, sic et valor sue oracionis. Erubescat igitur viator valorem sue oracionis super alios commendare. Et tamen in isto claustrales nimis decipiunt dominos divites et pauperes, suam oracionem et meritum stolide commendantes. Unde inventa est una subdola ficcio in qua stolidi amplius seducantur, scilicet quod sacerdotes, et specialiter claustrales virtute ordinis, etiam presciti, in virtute ecclesie suis oracionibus inenarrabiliter promerentur. Et ad "
1689,182,2,47,"bottom","hoc sophisticantur evidencie patris mendacii. Si autem ordo vel secta promovet sacerdotes ut eorum oracio plus a domino sit audita, secta Christi et ordo quem ipse imprimit, ut viator sit sacerdos in patria infinitum plus promovet quam secta sine Christi licencia introducta vel carectar sensibilis humano ingenio machinatus. Similiter omnes tales presciti, pape vel claustrales, sunt manifesti diaboli de ecclesia malignancium, quomodo ergo virtute ecclesie Christi quam inficiunt, suis oracionibus sic prodessent? Numquid credimus deus necessitatur per talia apostemata tanquam media infundere lumen gracie in vasa sua predestinata, in que, ut ex fide supponitur, est illapsus?"
1690,182,3,47,"top","Similiter talis claustralis ex declinacione a lege domini est sibi valde ingratus, et ut sic indispositus ad orandum. Unde proverb 28o sic scribitur: qui declinat aurem suam ne audiat legem, oracio ejus fiet execrabilis. Similiter ut hic supponitur, justorum sunt omnia et specialiter pauperum spiritu, quantumcunque sint abhominabiles apud mundum: sed clerus dotatus defraudat hos pauperes de sua substancia; igitur propter istam injuriam necesse est deum oracionem illorum repellere, nisi quis blasfemet quod deo ingratus, propter hoc quod est mundo dicior sive excellencior, est pocius in precibus exauditus. Unde in confirmacione istius assumpte sentencie eccci 34o scribitur: qui offert sacrificium de substancia pauperum, quasi qui victimat filium in conspectu patris. Talia sunt multa testimonia in scriptura, ut prov po, ys. po, Malac po, cum aliis. Ex quibus motus fuit beatus gregorius dicere pro prelatis indignis: Cuncti liquido novimus cum is qui displicet ad intercedendum mittitur irati animus proculdubio ad deterius provocatur, ut patet in suo pastorali. Et in canone 3a questio 7a si quis in "
1691,182,3,48,"bottom","gravibus. Unde augustinus alludens iste sentencie dicit quod observans debite mandata domini quicquid fecerit vel quicquid dixerit laudat deum. Et per consequens prevaricator e contrario nocet sibi et infert malum ecclesie militanti. Si inquit vinolencia te ingurgites quantaslibet laudes reseret lingua tua, vita tua blasfemat. Propter talia multi estimant quod plures oratores de hiis sectis 4or sunt in capitulo scarioth de quo pso 10o dicitur fiat oracio ejus in peccatum, et in capitulo eorum de quibus Malachie 2do dicitur maledicam benediccionibus vestris. Ideo a talis oracionibus libera nos domine."
1692,182,4,48,"bottom","CAPITULUM 24"
1693,182,5,48,"no","MENDACIUM. Si ille qui se exaltat humiliabitur, videtur quod tam manifeste impugnans papam et inferiores prelatos ecclesie sit necessario suprimendus, si enim illi caruerint seculari dominio, status et dignitas eorum corrueret. Sed quis tunc concederet indulgencias ac privilegia, consecraret episcopos et sacerdotes alios, et alia dubia incumbencia secundum leges ecclesie terminaret? Numquid credimus quod oportet Christum de celo semper descendere quando noviter est sua ecclesia consulenda? Qualitercunque hic loquaris in angulis, non auderes ista defendere vel dicere coram papa."
1694,182,6,48,"no","VERITAS. Confisus in fide audeo hec dicere coram deo. Et si mortem temporalem adhuc timeo, sicut petrus, reputo quod debeo istam sentenciam defendere coram papa. Et sic quantum ad exaltacionem evangelicam quam allegas debeo"
1695,183,1,49,"bottom","dicere istam sentenciam in spiritu humilitatis et sperare quod exinde humiliabor amplius in virtute. Dico ergo istam sentenciam pro bono pape atque ecclesie; et si occisio vel alia pena exinde eveniat, rogo deum meum dare mihi virtutem ad constanter et humiliter paciendum. Et quantum ad ruinam status et dignitatis prelati cesarii, non posses patencius ipsos in talibus accusare, quia innuis quod, contrarie Christo et suis apostolis, dependent a dominio seculari. Sed procul a fidelibus sit talis dignitas sacerdotis. Videtur enim quod illa dignificat ad prelaciam in tartaris, que fundatur in via super bonis terrenis vel mundanis honoribus, quia contra legem dei foret quod ista mundana extollencia quemquam directe in beatitudine exaltaret. Ideo sicut peccator, in quantum hujusmodi, est contrarius sibi ipsi, sic in quantum ita niteris loqui pro papa et prelatis caesariis loqueris contra illos. Et sic cum hoc nomen papa sit terminus extra fidem scripture, videtur quod in dotacione ecclesie presumpta per cesarem est inventum. Et sic, si connotet istam ordinacionem, ut innuis, salubre foret ecclesie quod non forent papa vel aliqui cardinales, quia episcopus animarum dominus jhs Christus cum servis suis fidelibus longe melius sine papa tali et prelatis aliis regeret ecclesiam militantem. Sic enim fecerunt post ascensionem domini petrus et alii sacerdotes pauperes antequam ecclesia est dotata, quare ergo non sic facerent hodie? Cum status illi sint seminarium dissencionis et pugne pro dominio seculari. Ideo si doleres propter casum hujusmodi, potissima materia dolendi videtur humiliacio antichristi. Nam blasfeme concessiones indulgenciarum in patria, tediose oneraciones fidelium hic in via, cum tradicionibus et persecucionibus antichristi cessarent in ecclesia; sed felix cessacio, et sic est de omnibus operibus "
1696,183,1,50,"bottom","que sic fiunt a prelatis hujusmodi extollenter; et sic prosperaretur ecclesia sequente persona que apud deum est excellencior vestigia Christi in moribus et vestigia sancti petri. Nec dubium quin tunc non dominaretur seculariter papa, episcopus vel aliquis clericorum, quia manifestum est ex fide scripture duplicis testamenti quod sic vixit et docuit dominus jhs Christus. Et quantum ad indulgencias, privilegia, et regulacionem ecclesie in lege nova, patet quod foret sibi expediens et toti ecclesie viatorum quod omnes novitates hujusmodi sint sopite. Sic enim fuit tempore Christi antequam antichristus sic regnaverat, et erit post diem judicii vel tempore anteriore quo placet domino jhu Christo. Omnia enim talia videntur esse fantasmata non fundata nec racionibus nec scriptura. Sicut ergo illis deficit fundacio racionis, sic profectus meriti beatitudinis, et sicut in declinacione a veritate claudicant, sic in profectu ad beatitudinem promerendam, ita quod omnes operaciones concernentes sacerdotes cesarios, in quantum tales, non proficiunt directe ad beatitudinem sed impediunt vel retardant. Et ita est de tribus dignitatibus sive officiis que episcopus sibi servat, que sunt juvenum confirmacio, clericorum ordinacio et locorum consecracio. Omnia enim ista sonant in cupidinem vel lucri temporalium vel honoris. Et sic non oportet propter tales cupidines Christum de celo descendere nec in terris ipsum talem vicarium reservare. Licet ergo antichristus videatur ad tempus supra fideles Christi tyrannice dominari, tamen fideles supponunt quod ante diem judicii pars Christi exaltabitur et pars contraria deprimetur; quia certum videtur quod vecordia potencium et timor servilis paciencium est in causa quare sic pars diaboli hodie in angulo habitabilis exaltatur."
1697,184,1,51,"no","MENDACIUM. Video quod moliris contra statum sacerdocii, sicut loqueris contra statum religiosorum per papam et totam ecclesiam confirmatum. Velles enim quod sacerdotes non venderent preces suas, sed quomodo, rogo, tunc viverent, vel cui intenderent operi manuali? Numquid forent carucarii vel consecrantes in dies corpus domini polluerent manus suas sanctas turpi opere manuali?"
1698,184,2,51,"top","VERITAS. Testis sit mihi deus affecto prosperitatem spiritualem et comodum sacerdotum; nollem tamen quod venderent preces suas nec quod forent mercantes mundani nec feneracionibus aut aliis negociis illicitis ocupati. Sed vellem quod intenderent predicacioni evangelii vel labori mecanico, ut scripture, vel alteri corporali, dum tamen preservarent se ab avaricia et aliis criminibus manifestis. Ymmo, ut videtur mihi, possent licite cum secularibus vel aliis conducentibus convenire quantum de precio accipient annuatim, dum tamen in limitibus apostoli pa thymo 6o habentes alimenta et quibus tegantur sint cum prudencia contentati. Et omnino quod caveant de peccatis majoribus et intendant subducto ocio operibus sacerdotalibus; et specialiter quod propter suam cupidinem non sint ecclesie onerosi, ut quod non sint incontinentes aut cupidi vel in officiis aut jocis mundialibus ocupati. Et ut videtur mihi foret cum istis salubrius sacerdotibus exercicio manuali intendere, ut scripture, informacioni gramatice vel alteri operacioni ad quam "
1699,184,2,52,"bottom","deus moverit suos famulos, ut teneant se in limitibus supradictis. Unde de paulo legimus act. 18o quod erat artis senefectiore, et act. 20o testatur ipsemet de se ipso: in hiis que mihi necessaria erant et hiis qui mecum erant ministraverunt manus iste. Sed quis nostrum est dignior isto Paulo? Operacio quidem talis laboris corporalis non inficit, vel sacerdotem ad consecracionem corporis domini indisponit, sed ocium, superba ocupacio, vel onerositas ecclesie, aut aliud inficiens mentem suam. Confidat ergo sacerdos in domino et certet viriliter contra diabolum, seculum atque carnem, nec desperet quin deus de temporalibus sibi necessariis providebit, considerans illud Mt 6o quomodo Christus dicit suis fidelibus quod non sint soliciti circa ista, monens per exemplum de volucribus atque liliis, quomodo deus non deficit eis in necessariis, quanto magis non servis suis fidelibus magis dignis. Ponat ergo se sacerdos fidelis in manu domini, et non ponat contra se obicem per peccatum, et non dubium quod quicquid sibi contigerit cedet sibi ad profectum anime salutarem. Paciatur ergo famem, sitim et corporis nuditatem, non tamen tantam quantam apostolus, et in istis omnibus gracias agat deo. Et stet constans fide quod deus non potest deserere servos suos fideles qui in fide et vita sua fideliter perseverant. Sunt autem vocati sacerdotes de hiis sectis IIIIor, et specialiter de fratribus, qui peccando ponunt obicem sibi ipsis, ut hii deserendo libertatem legis domini induunt novos ordines adinventos, et ultra quam deus consulit, in fratribus superfluis, in domibus sumptuosis et aliis ritibus inutilibus glomerantur. Et necesse est tales quandoque esse perplexos racione peccati prioris, in quo deserentes libertatem legis domini stolide se involvunt; et tales dicuntur habere "
1700,184,2,53,"bottom","istam consuetudinem quod de multis hominibus simul accipiunt annuam pencionem tanquam singuli eorum proprii oratores, et sic fraudant hos homines et seipsos; cum tenentes se in libertate legis domini possent facilius et competencius vivere et minus esse fidelibus onerosi. Unum enim peccatum inducit in aliud, sicut volutantes se in lacum per hoc profundius demerguntur. Nec video quin fundamentum istius sentencie sit sacerdotibus superioribus, cujusmodi sunt prelati et curati, cum majori diligencia observandum, cavendo semper ne sint in ecclesia ociosi nec subditis onerosi. Videtur tamen mihi racionabile quod curatus ocupatus ex dei ordinancia infirmitate corporali debet de parochia titulo elemosine, sicut prius cum moderamine, sustentari."
1701,184,3,53,"bottom","CAPITULUM 26"
1702,184,4,53,"no","MENDACIUM. Adhuc videtur quod innuis destruccionem cleri in anglia et per consequens legis Christi. Quis, rogo, secularis sciret defendere fidem ecclesie contra hereticos si non essent in universitatibus collegia super temporalibus dominiis et appropriatis ecclesiis stabilita, ut patet de heresi in eucaristia et aliis similibus que in fine temporum diabolus spissius seminavit?"
1703,184,5,53,"no","VERITAS. Quondam movebat me ista sentencia, sed qui me segregavit ex utero affecionis proprietarie dixit mihi, quod oportet omnes istas affecciones relinquere, et in ordinacione Christi et dei fidem ponere. Cum ergo Christus non ordinavit istas universitates sive collegia, manifestum videtur quod ista, sicut graduaciones in illis, sunt vana gentilitas introducta; in cujus signum tam collegiati quam alii graduati"
1704,185,1,54,"bottom","in universitatibus querunt que sua sunt, caritatis regulas deserentes; ex quo pullulant invidie, comparaciones personarum et patrie, et multa alia seminaria patris mendacii, sicut noverunt qui particulariter considerant istam scolam. Ideo objectus contra secularia dominia clericorum et appropriaciones ecclesiarum stant vivaciter contra istos. Et quantum ad fructum certum videtur quod unus idiota, mediante dei gracia, plus proficit ad edificandum Christi ecclesiam quam multi graduati in scolis sive collegiis, quia seminat humilius et copiosius legem Christi tam opere quam sermone. Ideo si omnes solicitudines superflue quantum ad edificacionem ecclesie forent abscise ab istis scolasticis, vel totum vel major pars ocupacionis hujus ab ecclesia raderetur. Conceditur tamen quod omnia ista tam studia quam collegia, sicut diaboli proposita, profuerunt, sed non directe, ymmo mediante dei gracia; et pure secundum legem et ordinacionem suam plus ecclesie profuissent. Et quantum ad destrucciones heresum, videtur multis quod talia studia sunt nidus heresis et fomentum, vel si quandoque prosunt per accidens, sicut sciencie que domini theologie graduacionem et confirmacionem suam aliquociens obsecuntur, hoc rarenter evenit, et peccata sua vel omissionis vel commissionis sepius eveniunt in hiis locis. Ut que securitas est in istis defendendo quod hostia consecrata non sit corpus domini sed accidens incognitum sine subjecto, ut reserant nove secte? Et sic est de aliis heresibus noviter pullulantibus contra fidem, nam inspiracio sacerdotum simplicium, tam in noticia quam in operacione voluntaria, plus proderit capacitati fidelium laicorum quam omnes dicte universitates cum studiis suis adjacentibus, vel privilegiis laycos deprimentibus ipocritice introductis. Nec ista asserimus propter invidiam sed propter amorem "
1705,185,1,55,"bottom","profectus ecclesie et cursum liberum legis Christi. Et idem dicimus de domibus fratrum et aliorum ordinum qui sunt in talibus universitatibus stabiliti. Paulus enim quondam phariseus, ut patet philip 3o, propter meliorem sectam Christi ex ejus licencia sectam istam tanquam providus dereliquit; quare ergo non debent sacerdotes hodie conformiter operari? Et hec racio quare claustrales, cujuscunque secte fuerint vel obligacionis aut juramenti stulti astricti, debent libere ex mandato Christi exire ista vincula et induere libere sectam Christi. Nam ex fide capimus quod secta illa in sua libertate est melior, facilior et undequaque utilior. Sed quis fidelis hesitat quin deus bonus dat servis suis licenciam ad istam partem libere eligendum et aliam condicionis contrarie dimittendum? Nam constitutiones pap vel regule alie private non possunt infringere istam legem. Que, rogo, racio duceret fidelem ad habendum conscienciam super isto quod eligit melius, ordinacioni dei conformius, et ecclesie militanti utilius? Et cum super omissione istius voluntatis domini non habet conscienciam, sicut super peccatis multis gravibus que perpetrat tam patule quam occulte, numquid credimus sic prediligendo tradiciones humanas tanquam idolatria sibi constituit deos falsos, cum quicquid homo preponderanter diligit constituit deum suum, sed tales tradiciones humanas preponderanter diligendo ultra ordinacionem domini prediligit ordinantem. Et idem videtur de temporalibus dominis qui propter affeccionem proprietariam et mundani nominis constituunt vel consenciunt hujusmodi novitati. Omnes enim videntur ex quadam stulticia quodammodo blasfemare."
1706,186,1,56,"no","MENDACIUM. Video quod errore stulto cecaris non timens tanquam lapis insensibilis censuras ecclesie contra tuam sentenciam fulminandas. Nam ista defendens citaberis, excommunicaberis, et ab omni fructu in ecclesia utili suspenderis. Et hoc videtur racionabile quia pertinaciter ad detrimentum ecclesie defendis heresim manifestam. Nec dubium quin ad ista consequetur incarceracio et atrocissima pena mortis."
1707,186,2,56,"top","VERITAS. Scio quod contenciosa et terrifica verba seminas non fundata. Ideo consolatus de Christo et lege sua non timeo verba tua. Christus enim tolleravit humiliter ac pacienter tam improperia quam finaliter penam acerbam et mortem maxime exprobrosam. Quis ergo fidelis servus domini propter talia timeret prudenter dicere veritatem? Omnes enim censure antichristi non sunt nisi false umbre, a via domini timidos exterrentes. Si enim antichristus citat hominem ad locum quem non intelligit nec scit si pro tempore citationis erit in tartaris cum diabolo stabilitus, et Christus citat per legem suam, per instinctum et casus quos immittit ad partem contrariam; quis dubitat quin citacioni domini est parendum? Ideo non foret signum evidencius ad ostendendum quod talis citans sit antichristus et filius patris mendacii quam talis falsa citacio contra Christum. Et quantum ad excommunicacionem, dictum est diffuse alibi quod sonat probabiliter in dei benediccionem cum psalmo 108o scribitur Maledicent illi et tamen benedices. Et malachie 2o Maledicam benediccionibus vestris. Et Mt. 5o dicit Christus beati eritis cum maledixerint vobis homines et persecuti vos fuerint et dixerint omne malum adversus vos mencientes propter me. Christus autem non dimisit "
1708,186,2,57,"bottom","dicere veritatem evangelicam propter tales minas a diabolo fulminatas; quare ergo debet Christianus, securus de fide sua timere vivere vel dicere veritatem legis domini quam cognoscit, cum persecucio corporia sit malum maximum inferendum? Sed Mat. 5o scribitur beati qui persecucionem paciuntur propter justiciam, quoniam ipsorum est regnum celorum. Ecce felix premium propter penam momentaneam commutatum: ideo nullus nisi in fide trepidans vel infidelis stacionem istam in fide domini formidaret. Et quantum ad suspencionem patet quod summi episcopi jerusalem et sui complices Christum in crucis patibulo suspenderunt, quare ergo non possunt eorum vicarii suspendere veritatem evangelicam et servos fideles domini jhu Christi? Cum antichristus et sui vicarii post tantam gratitudinem a redemptore perceptam videntur esse plus istis summis sacerdotibus et phariseis ingrati, et per consequens in suspencione frivola et infundabili plus scelesti. Unum ergo solacium est fideli quod omnes iste censure mendaciter ficte non sunt fundande in Christo vel lege sua, sed ab antichristo minatorie machinate. Et quantum ad fructus ecclesie certum est quod meritum insensibile est fructus pocior quam fructus sensibilis; ideo juxta proverbium salomonis Maledictus qui propter buccellam panis deserit veritatem. Nec sum mihi conscius quod defendo vel dico heresim aut contra papam vel aliquem cardinalem, sed dico Christi sentenciam licet videatur penalis ad tempus, tamen est quoad salutem anime utilis et salubris. Et celans istam sentenciam nullam partem ecclesie Christi diligeret, cum ipse ex summo amore dileccionem istam suis fidelibus exemplavit. Et fideles ecclesie possunt ad similitudinem jeremie strenuitatem suorum militum lamentare. Milites quidem antichristi audent in causa sua vel causa mundana sapientem lucrum proprium usque ad mortem contendere. "
1709,186,2,58,"bottom","Sed milites Christi non audent, sicut et ipsi audent in causa diaboli vel leviter se exponere periculo imminenti, causa immensitatis mercedis perpetue sic certantibus infallibiliter repromisse; ubi non occurrit causa patula nisi infidelitas germinans supra fidem ecclesie utrobique."
1710,186,3,58,"bottom","CAPITULUM 28"
1711,186,4,58,"no","MENDACIUM. Moveres per tuam stulticiam consciencias multarum generacionum quarum principia fundarunt elemosinas multas perpetuas. Numquid ergo scis probare quod fundaverant illas stulte? Si autem ille elemosine possunt ad tempus expendi ad honorem dei et utilitatem sue ecclesie, quare non possunt amplius usque ad diem judicii, cum deus sit eque omnipotens et eque graciosus in uno tempore sicut in alio? Et specialiter cum ille elemosine sint per multa juramenta regum et dominorum secularium et cum legibus papalibus confirmate, nec audebant scioli usque hodie istam elemosinam improbare: qua ergo lege vel racione, quin pocius imprudencia, hoc attemptas?"
1712,186,5,58,"no","VERITAS. Scio ex fide quod Christus est dominus etiam temporis, et cum hoc omnipotens ac etiam omnisciens. Ipse autem non fundavit tales elemosinas, quin pocius in evangelio contradixit; cum voluit clericos suos vivere hic tanquam peregrinos et pauperes, tendendo ad patriam tanquam heredes beatitudinis et non terrene possessionis, ad bona beatitudinis aspirare. Ideo precipit Mt 6o Nolite esse soliciti in crastinum, crastinus enim dies solicitus erit sibi ipsi. Sufficit enim diei malicia sua. Nunc autem contrarium hujus doctrine Christi de perpetuis elemosinis est tanquam prudencia tam a clero quam secularibus adoptata. Scimus tamen ex lege quod Christus manet in eternum, et isti temporales domini hodie"
1713,187,1,59,"bottom","florent ut herba et cras in clibanum convertuntur. Ideo videtur non esse prudencia tales globos claustralium vel aliorum mortalium atque tam fragiliter peccabilium contra dominum stabilire; ymmo ingressi habitacionem secundum tale propositum in principio peccaverunt et infra tempus notabile plus sensibiliter; nec movet plus evidencia facta in contrarium quam si argueres pisces extracti de aqua possunt vivere ad tempus in aere, ergo pro suo perpetuo; vel homines possunt manere ad tempus sine inspiracione aeris sub uno anelitu, ergo possunt sic vivere satis diu. Oportet enim viantes in seculo tribulacionibus et aqua secundum influencias domini temperari, et aspirando ad celestia cordis refrigeria mitigari. Et sub ista figura creditur quod Christus elegit tam communiter sub divo cum hominibus conversari. Idem ergo videtur vocare istas cohabitaciones stultas elemosinas perpetuas, et vocare deliramenta contra dominum conquisita hereditates perpetuas ad viros diabolicos incolendum. Sed que elemosina est talem habitacionem perpetuare, cum quocunque attemptante istam stulticiam dominus ordinat quod non fiat? Et sic racionabiliter moverentur generaciones hominum ad peccata sue generacionis preterite condolendum, et non ad continuendum in sua culpa preterita, sed ad juvandum ne amplius fiat parentibus suis mortuis in peccatum. Et sic racione multiplici est mihi evidens quod fundaverant ista stulte, cum blasfeme contra ordinacionem domini se extulerant supra Christum. [Ideo videtur quod domini temporales perpetuantes elemosinas blasfemant in deum dupliciter; primo enim videntur usurpare implicite quod illos elemosinatos ad hoc habilitabunt per tantum temporis, quod non placet communitus deo suo. Videtur 2o ex parte alia quod dicunt sic tacite deo suo quod constituent suos elemosynarios super tales redditus, velit nolit ille dominus capitalis. "
1714,187,1,60,"bottom","Sed sciant mundani principes quod durum est eos contra stimulum calcitrare cum defendens proditorem incurrit ut sic peccatum proditorium domini capitalis.]"
1715,187,2,60,"no","Et quantum ad juramenta procerum et cartas eorum istas elemosynas confirmantes, patet quod non est juramentum vel carta contra dominum, sed omnia illa conformiter legi domini cum prudencia sagaci festinancius sunt solvenda. Et conformiter dicitur de legibus papalibus in hac parte, omnia enim talia videntur sapere contra primum mandatum secunde tabule de Christo patre et matre ecclesia honorandis; et sic antiquus dierum tam omittendo quam legem condendo, patenter istam stulticiam reprobavit. Unde inter alias cautelas diaboli hec est una quod peccata que introduxit subdole baptizat nomine elemosine vel virtutis."
1716,187,3,60,"bottom","CAPITULUM 29"
1717,187,4,60,"no","MENDACIUM. Sed adhuc repplicatur specialius quod licet clericus sic dotari. Nam nulli dubium quin domini temporales possunt per annum dare redditus suorum dominiorum in manum mortuam et fratribus optinendos, et per idem per quantumcunque temporis; etiam sic servari possunt elemosine perpetue a progenitoribus concessa per generacionem ex dei ordinancia succedentem. Stat ergo servari dominium in manu principalis domini secularis, et genus sacerdotum per quantumcunque tempus racionabile percipere puros fructus; sic enim possent vivere continue in paupertate evangelica et pauperibus distribuere fideliter quod superest de elemosinis sibi datis. Quare ergo non licet dominis sic dare suas elemosinas exonerando se et suos posteros? Et ex parte altera licet clericis prudenter distribuere has elemosinas, sicut apostoli et diaconi fecerunt, ut patet act. 6o; et sic"
1718,188,1,61,"bottom","apostoli collegerunt fragmenta, ut patet Mt 14. 15, sed ad quid nisi ad distribuendum pauperibus? Faciant ergo clerici secundum hanc formam evangelicam, ut promittunt, et nemo potest eos ex racione vel evangelio impugnare."
1719,188,2,61,"top","VERITAS. Videtur mihi quod evidencior sagitta de tua pharetra non processit. Sed quantum ad assumptum tuum fideles debent ut fidem supponere quod non licet mundanis dominis vel angelis de celo dare temporales elemosinas cuicunque de ecclesia militante, nisi conformiter voluntati divine ad edificacionem tocius ecclesie et secundum autorizacionem legis divine, cum deus sit dominus capitalis. Ideo et per ista dicitur quod redditus non fundantur, quantum concipio, dari in manum mortuam, nec sectis istis extraneis aliquid elemosine corporalis, sed convertantur pure ad sectam Christi, ut debent, et tunc potest eis talis elemosina impartiri. Nec video quare manus cleri debet vocari mortua nisi forte quia est spiritualiter mortua ab imitacione operacionis domini jhu Christi. Et quantum ad arguciam qua arguitur quod per idem, patet quod sagitta caret pennis, cum sit argucia gulosorum, qua sic arguunt; si licet potare quartam vini, per idem duplum, cum duplam virtutem contineat; et sic quousque potans fuerit debriatus. Et in ista argucia videtur diabolum primum hominem decepisse, ac si innueret quod non est nisi verbum jocosum domini, de ligno sciencie boni et mali ne comederis, vel saltem non est nisi leve peccatum quod potest esse per merita alia faciliter expergatum. [Ideo sicut nemo debet accipere elemosinas nisi autorizante deo, sic nemo debet dare elemosinas nisi autorizante domino capitali. Sicut enim secularis dominus non "
1720,188,2,62,"bottom","debet accipere episcopale ministerium, licet episcopus errans potestatem illam finxerit sibi dare, sic nullus sacerdos debet accipere seculare dominium, licet secularis errans per elemosinam illam finxerit sibi dare, quia deficit autoritas domini approbans tale factum.] Sed cum modificacione gravetur sic racio, quod per idem licet elemosinare clerum quamdiu placeret domino capitali et prodesset ecclesie militanti; quia certum est quod sine tali modificacione non valet argucia. Sed rogo mendacium docere si sciverit quod ista elemosinacio ad edificacionem ecclesie placet domino ihu Christo, vel quod non dat occasionem clero superbire, multa alia peccata committere et in Christi ministerio ociari. Ymmo quod non foret major elemosina dare aliis pauperibus ad quos Christus limitat luce 14o elemosinas has predictas. Quod cum mendacium nesciat, patet quod regula secura domini est tenenda. Cum debet esse fideli tanquam principium quod omne opus de quo debet esse sibi evidens quod deviat a voluntate vel regula ihu Christi debet dimitti, cum debet habere conscienciam facere tale opus. Sed debet esse evidens quod sic ditare clerum a voluntate et regula Christi deviat, ergo secularis debet istud dimittere. Evidens quidem est quod clerus per talem copiam temporalium peccat in quantitate et qualitate contrarius voluntati domini jhu Christi. In quantitate quidem, quo ad numerum proporcionalem aliis partibus ecclesie militantis, evidens quidem est quod talis mundana prosperitas facit clerum in numero superfluo appetere istum statum. Nam in lege veteri ubi labor fuit onerosior in mactando bestias et observando ceremonias, ut patet act. 15, fuit minor numerus sacerdotum et levitarum quam est in anglia quo ad residuum populi regni nostri, vel saltem non fuerunt tantum proporcionaliter ditati sicut jam "
1721,188,2,63,"bottom","ditatur in anglia clerus noster. Habuerunt autem decimas et alias portiunculas bestiarum, sed quid est hoc quo ad omnes decimas in anglia et alios redditus cum privatis elemosinis quas percipit clerus noster? Ideo nulli fideli foret evidens quin numerus cleri nostri excedit numerum quem approbat jhs noster. Et quo ad qualitatem patet quod cleri ocupacio circa temporalia et dimissio evangelizacionis paupertatis et humilitatis que a domino sunt precepta tollit qualitatem, quia virtutem cleri secundum limites a domino nominatos. Quis ergo prudens daret istas elemosinas tali forma?"
1722,188,3,63,"bottom","CAPITULUM 30"
1723,188,4,63,"no","VERITAS. Item suppono quod clerus propter cupidinem horum temporalium velit dotacionem dimittere et sub forma elemosine perpetue bona ista accipere et sic redit idem clericis quo ad fructus. Istud autem est multis inevidens cum tunc caderet a titulo quem silvester a cesare acceptavit, nec veritas perpetue elemosine in anglia salvaretur cum defendere non posset quin propter multa et magna peccata que perpetraverat sepius cadebat a titulo elemosine1, cum non sit elemosina taliter apostatas enutrire. Immo non docetur vel evidenter ostenditur quod talis donacio unquam fuit elemosina voluntati divine conformata, quomodo ergo fingerent quod sit pura et perpetua elemosina? Numquid credimus quod sit in potestate istorum hominum perpetuare"
1724,189,1,64,"bottom","talem elemosinam cleri sui ac si dicerent contra Christum, ego volo quod sit elemosina quomodocunque vixerint et fuerint contrarie legi tue, vel ego volo quod vivat ad edificacionem ecclesie Christi utiliter, quia indubie sic vult deus, ergo mea volicio est impleta. Stephanus quidem Act. 7o negavit hanc consequenciam cum dixit Judeos specialiter religiosos atque episcopos sepe voluntati divine restitisse, quis ergo color quod sic ditantes ecclesiam benefecerant cum habuerunt huiusmodi voluntatem, deus enim non obstante voluntate huiusmodi inculpabili auffert collata istis clericis cum sic delinquunt, quare ergo non debent sic domini se dei bene placito conformantes, cum in hoc non iacet evidens periculum sed conformitas legi dei, quia non dubium quin clerus in apostolis et Chrysti discipulis vixit securius atque perfeccius carendo talibus diutinis elemosinis quam vivit vel vixerit clerus noster. Quis ergo fructus spiritualis vel vita miraculosa daret evidenciam ad continuandum tales elemosinas sic inceptas? Et patet defectus argucie consequentis, quando arguitur quod sic servari possent elemosine perpetue a progenitoribus concesse per generacionem ex dei ordinancia succedentem. Nec enim docetur quod iste sunt elemosine perpetue fundate a progenitoribus, nec quod illi exinde a dampnacione perpetua sunt exempti, nec quod esset meritorium generacioni illorum dictam elemosinam servare pro morula in hac forma, nec video per hoc evidenciam, nisi quod isti domini in hoc excedunt et declinant a regula domini Jesu Christi. Cum ergo in talibus pars securior sit tenenda, videtur quod foret securius talem ad ewangelicam paupertatem restringere et non excedere limites Jesu Christi. Et concedi posset quod seculares domini conservent et colligant ad usus cleri omnes redditus istos sive fructus et "
1725,189,1,65,"bottom","expendant residuum suorum redituum circa colleccionem istam servilem. Sed non sequitur quod tunc bene, quia talis servitus istis clericis non est in lege domini exemplata, et ipsimet clerici propter zelum quem habent ad dominacionem secularem non tale servicium secularium acceptarent. Sed evidenter infertur quod episcopi vel ewangelisantes fideliter dyaconos limitarent ad moderatam elemosinam ministrandam. Sed quid hoc ad perpetuacionem sive dominium, cum secundum legem domini insecuritas in tali elemosina sit meritoria et ad non confidendum in temporalibus sed in vita et spe ad beatitudinem inductiva? Numquid credimus quod tales per castra sua caynitica possunt subvertere legem dei et facere hic manentem civitatem et prosperitatem mundanam premium laboris et mercedem ultimam viatoris? Sed arguitur quod hoc officium pertineat sacerdoti quia Math. 6o et 8o legitur quo modo Christus fecit suos apostolos de panibus et piscibus quos miraculose multiplicaverat populo ministrare; ergo licet nostris episcopis habere ultra vite necessaria ad pauperibus parciendum. Sed hic concedi debet conclusio cum episcopi debent esse hospitales secundum apostolum. Sed iste locus simealis a simili videtur pocius concludere quod ipsi debent in persona propria ministrare egentibus regis elemosinas eis datas. Sed ex isto non sequitur quod thesaurisare debent vel perdere regis elemosinas pauperibus parciendas. Nec sequitur ex isto quod possunt per diem vel septimanam et multo magis per centum annos elemosinas totidem domini conservare. Et claret in facto quod nec manibus propriis ministrant egenis fideliter ista bona, nec per ministros ipsa faciunt fideliter ministrare, quia deus scit si voluntati sue eterne sit contrarium ut sic fiat. Ideo argucia ista est similis illi qua concluditur, quod episcopi debent pati Christum vel papam lavare sibi pedes, quia apostoli cum domino sic fecerunt. Si "
1726,189,1,66,"bottom","enim ipsi debent sic facere, tunc vel papa peccat non veniendo sic facere hoc ministerium vel episcopi peccant non veniendo ad ipsum ut hoc debitum ministerium compleatur. Et sic concedi debet quod stat servari dominium in manu principalis domini secularis et genus sacerdotum per quantumcunque tempus racionabile percipere puros fructus, quia hoc verificaretur ipsis percipientibus fructus quantumcunque modicos vel per horam. Sed quod debent per totidem annos fructus percipere, ut iam de facto percipiunt, non est evidencia asinina. Et sic concedi debet conclusio illata ulterius, scilicet quod episcopi possunt vivere continue in paupertate ewangelica et pauperibus distribuere fideliter quod superest de elemosinis sibi datis, quia a probabili sic fecerunt apostoli, qui erant episcopi, et multi alii episcopi in illo centenario in quo vixerunt exproprietarie ante dotacionem ecclesie. Sed quid ista conclusio ad iustificandum dotacionem vel elemosinam cleri a tempore Silvestri continue decurrentem?"
1727,189,2,66,"top","Sed quia quidam qui videntur esse aliquid multum ponderant hanc evidenciam sicut sepe verum innuit, ideo aliqui necessitantur particulatim ipsum dissolvere seriose. Assumitur ergo in evidencia cum clerici possent vivere continue in paupertate ewangelica et pauperibus fideliter distribuere quod superest de elemosinis sibi datis, quare non licet dominis sic dare suas elemosinas, exonerando se et suos posteros, et ex parte altera licet clericis prudenter distribuere has elemosinas sicut apostoli et dyaconi perfecerunt ut patet Actuum vio? Hic dicitur quod hoc ideo quia clerus debet peccandi occasionem tollere et dare evidenciam aliis ad peccata mundialia fugiendum et omnino capere exemplum a Christo et suis apostolis ad ipsos in vita et moribus et pauperie imitandum. Ille enim fuit finis, quare Christus vixit vitam tam pauperem "
1728,189,2,67,"bottom","et penalem; iuxta hanc fidem prima Petri secundo Christus passus est pro nobis, nobis relinquens exemplum ut sequamur vestigia eius. Si ergo tam patens evidencia et salubris evidet clero ut sequatur vestigia antichristi, potest Christum deserere et huius dyaboli vestigia imitari. Immo iuxta istam stulticiam clerus qui vovit virginitatem potest cottidie dormire cum femina et cum hoc ab incontinencia per dei graciam preservari, quare ergo non licet clero sic facere ad meritum augmentandum. Ulterius dicitur quod superiores clerici non debent continue cum distribucionibus huiusmodi occupari ut patet ex eleccione apostolorum, qui deserentes istud officium elegerunt septem dyaconos Actuum vio. Et Stephanus propter eius inperfeccionem officium deseruit. Que ergo religio antichristi obligaret papam, episcopos et superiores ecclesie ad tales corporales elemosinas parciendum cum spiritualis elemosina infinitum melior, scilicet ewangelii predicacio, sit a Christo et suis apostolis exemplata? Domini ergo superhabundantes diviciis possunt per fidelem subministracionem sibi subserviencium subtiliare redditus suorum pauperum tenencium, vel alios fideles laycos ad istud officium limitare, licet non onerent ad istud abiectum officium sacerdotes, cum patet experiencia satis certa, quod ipsi sacerdotes infra tempus satis modicum peccabiliter et infideliter ministrarent. Quis ergo episcopus monachus vel alius dotatus clericus staret in isto officio cum superbia cupidine vel gulosa libidine propter purum premium pauperibus ministrandi? Et sic nostri clerici renuerunt indubie formam dyaconorum satis similem in hac parte. Nec pertinet superioribus sacerdotibus officium istud tam abiectum facere et taliter cum ipso se et suos posteros desponsare. Et quantum ad consequentem arguciam quod apostoli collegerunt fragmenta ut dicitur Math. xiiii. et xv. quare ergo non licet episcopis "
1729,189,2,68,"bottom","nostris sic facere, evidencia ista plena est dolositate, quia hoc factum apostolorum non arguit quod papa vel episcopi debent taliter dominari, sed quod possunt in facto laudabili fragmenta ad pascendum pauperes humiliter congregare, nec scio ex ewangelio docere quod apostoli distribuebant fragmenta ista pauperibus, sed potuerunt, si Christus voluerit, post istam collectionem limitare egenis ut ipsa tollerent, et apostoli intenderunt interim ministerio digniori. Domini ergo seculares debent exonerare clericos ab isto vili officio et ipsos ad ewangelium, oracionem vel exercicium aliud salubrius secundum formam ewangelii limitare, et subtilient, ut supra dictum est, redditus in suis pauperibus per ministros, et non sic extorqueant peccuniam de suis egenis tenentibus ad conventum dyaboli sic ditandum. Lapsus ergo infidelis cleri in hoc ministerio daret occasionem Christianis dominis ad hos redditus confiscandum. Cum rex Anglie cum cleri repugnancia dicitur confiscasse bona episcopi quia episcopus ille noluit secundum formam ewangelii suum curatum officium regis dimittere et in sua ecclesia residere. Et re vera videtur multis quod ista vecors taciturnitas in tantum periculum regis et regni foret causa sufficiens ad confiscandum omnes redditus huiusmodi clericorum. Rex vero debet dominanter secundum formam ewangelii imitacionem domini practisare, et clerus dotatus potest, sicud sciverit, istud opus regis ex racione vel ewangelio inpugnare. Videat ergo fidelis theologus, quod clerus cupidus non deficiat in argumentis ex forma ewangelii fabricandis, et fundet se in completa similitudine, capiendo ut fidem quod Christus ab instanti sue concepcionis usque ad horam sue mortis fuit homo pauperrimus ad pauperiem suis ovibus exemplandam, et ista exemplacio debet esse preciosior quam decreta omnium paparum, eciam Iohannis 22i, nisi in fide ewangelii sint fundata. Et pauperies in "
1730,189,2,69,"bottom","vita apostolica est plus a fidelibus attendenda quam omnes vite episcoporum divitum vel cleri alterius, licet sompniati fuerint nunc in beatitudine residere: fides enim docet, quod apostoli pauperes sunt beati, sed non docet illud de istis divitibus, sed pocius docet practice quod canonisaciones istorum care pro pecunia erant empte. Iudas enim, quem Christus vocat filium perdicionis, adhuc in fine vite sue proiecit argenteos et sic, licet desperavit, abiit satis pauper; fratres autem videntur superare Scarioth, eo quod incollunt manentem civitatem, ac si de celesti Ierusalem desperarent, et sic vocatas elemosinas statim inpossibilitant ut iuvent pauperes vel quantumcunque fratres derelinquerant ab elemosinantibus revocentur, cum preter exemplacionem Christi faciunt sibi basilicas sumptuosas et procurant ypocritice quod maiores domini et domine in eorum basilica sint humati, ut vel sic perpetuacio habitacionis loci sui in terris per istorum sepultorum progeniem defendantur. Nec dubium quin melius foret hiis mortuis in campo inter bestias sepeliri."
1731,189,3,69,"no","MENDACIUM. Sed adhuc arguitur, si clerus sic debet deserere sua dominia, tunc ipso renuente gratis ipsa deserere debet cogi. Sed hoc non potest contingere per brachium seculare cum clerus sit potencior et ista temptacio nimis ecclesiam perturbaret. Nec hoc potest contingere per brachium spirituale, cum papa, potentissimus secularis dominus, ad oppositum est juratus, et sui subditi in isto gratis sibi resisterent. Et confirmatur ex hoc quod papa ex universalitate"
1732,190,1,70,"no","sui dominii confert regna, sic enim fertur regi anglie dedisse hiberniam et degradato uno rege hispanie alteri regi dedisse hispaniam. Quis ergo deponeret reges inhabiles et reges habiles induceret nisi papa, cum sit summus Christi vicarius et pertinet summo terreno officio hoc temptare? Nec est faciliter fingenda racio quare licet mundanis principibus auferre mundana dominia sic a clero habitualiter delinquente, quin per loco a majori licet spirituali brachio auferre secularia dominia a temporali brachio habitualiter delinquente. Et tamen hoc contigit facilius et patet major autoritas. Videtur quod docere debet pocius e converso quod clerici auferant totum seculare dominium a brachio seculari et reservent ex integro ipsum sibi."
1733,190,2,70,"top","VERITAS. Ista argucia non teneret nisi per locum a simiali similitudine et autoritate diaboli, ac si diabolus vellet destruere totam autoritatem ordinis Christiani, extollendo papam super omnes principes Christianos. Concedo ergo, cum cederet ad radicalem pacificacionem ecclesie, quod omnes tres ejus partes debent ad istam ordinacionem domini cum prudencia laborare: clerus monendo per evidencias fidei scripture ne cadat in heresim ex consensu; seculare brachium mortificacionem de cetero precavendo, et cum mortificacio in manus suas venerit, quod sepe contingit regi anglie, repplicacionem peccati cleri contra dominum subtrahendo. Multe autem sunt particulares prudencie ex quibus ista prevaricacio tolli poterit paulative, ut dicendo fratribus et cunctis sacerdotibus regni anglie quod sub pena legalitatis sue dicant regi et regno si ista dotacio sit consona legi divine. Vel aliter quod sub pena equivalente dicant regi et regno, ex efficaci autoritate scripture vel racione, quid in natura sua sit ipsa hostia consecrata. Tales autem sunt multi casus necessarii ad noticiam fidelis regni in quibus pater mendacii antichristum et omnes suos clericos usque hodie excecavit. Quesito autem a clero nostro publice sub eadem pena si status paupertatis honeste quem Christus docuit in verbo et opere sit perfeccior et consonancior militanti ecclesie quam "
1734,190,2,71,"bottom","status cesarius hodie introductus, et necessitato clero ex fide precellenciam ordinacionis Christi preferre, et specialiter in diebus novissimis, mundo declinante ad avariciam et cessante clero a suo ministerio propter temporalium copiam, necesse haberet clerus sibi ipsi concludere et confiteri catholicam veritatem. Et sic cum moderata prudencia purgari posset regnum a multis erroribus sine cleri strepitu vel partis diaboli isti facinori adherentis. Sed quomodocunque sit de tali prudencia, satis est fidelibus dicere quod sic secundum legem domini debet esse. Et mirabile foret quod sic ex causa terrena regnum anglie auderet invadere multa regna et nesciret in sua patria in causa dei adquirere ... specialiter cum Christus luce. 14o docet brachium seculare ut sibi ministret, compellendo clerum intrare in statum quem ipse instituit. Unde idem est diabolum docere antichristum suum discipulum per similitudinem istam arguere ac si sic argueret: licet seculari brachio, habenti a deo potestatem vel gladium, rebelles legi domini corporaliter cohercere; ergo per idem licet clericis pugnare corporaliter et seculares dominos potestative corripere. Sed ista insania movit papas, episcopos et sacerdotes plurimos insanire ac si sic argueret: Christus dedit seculari brachio istum gladium, ergo per idem dare debuit istum gladium prudenciori et digniori brachio sacerdotum. Et sic si Christus concessit secularibus dominis temporale dominium per idem concedere debuit illud dominium sacerdoti. Nec fundatur istud in fide scripture, nisi ut loquitur ironice Mt. 4o ex temptacione diaboli qua in temptacione 3a temptavit Christum sacerdotem summum, promittendo sibi presumptive et false quod omnia regni mundi sibi daret si cadens ipsum adoraverit; ergo papa capitalis suus vicarius debet sic generaliter dominari et regna terrena suis servitoribus juxta suum imperium impartiri. Sed fidelis servus Christi negaret talem arguciam, de ordinacione domini contentatus. Christus enim ordinavit seculare brachium per potestatem coactivam et cohersitivam esse deitatis vicarium, dando ei gladium corporalem, et ordinavit sacerdo- "
1735,190,2,72,"bottom","cium esse humanitatis Christi vicarium paciendo et ipsum in humilitate et tribulacionibus imitando, ut docet augustinus in loco multiplici. Sed diabolus presumit quod Christus male in hoc ordinavit, cum esse debuit e converso, et sic locus a simiali similitudine qua sic arguitur: si seculare brachium accipere debuit a clero suum dominium quod dominus sibi dedit, ergo per idem sacerdocium accipere debet a seculari brachio seculare dominium quod diabolus usurpavit. Sic, inquam, arguens est nimis patens sophista diaboli; et sic potencia cleri cesarii, ex cautela diaboli super seculare brachium invalescens, in penam peccati secularis brachii ita crevit. Ideo debet cum Christi prudencia temperari et sic cleri temporalis potencia debet cum dei sapiencia mitigari. Et sicut dicitur constantinum anglicum istam vesaniam diabolicam presumpsisse, ita posset deus faciliter regem anglie et suum concilium ad destruccionem ejus prudentem cum spirituali juvamine ordinasse, et dare eis concilium sancti spiritus ut per medium apcius hoc attemptent. Sed satis est nobis detegere diabolicas argucias in oppositum fabricatas. Et sic si papa sit juratus ad oppositum est juratus cum diabolo contra Christum, sicut accepcio medietatis imperii fuit ex cautela diaboli usurpata. Et si pape subditi, antichristi discipuli, in isto sibi resisterent, ubi in causa Christi ad oppositum promoverent, sunt cum Christi prudencia paulative ad veritatis tramitem inclinandi. Et deus ordinavit in isto tempore ad hoc media que diebus preteritis sunt mundo abscondita. Et quantum ad confirmacionem de facto papali dicunt quidam quod est maledicta usurpacio antichristi. Ideo sicut regnum Anglie detinuit prudenter nonagentas marcas in quibus illi inde annuatim se dicitur obligasse, sic cum prudencia poterit aliunde paci ... amplius in nomine domini attemptare. Et sic quantum ad regnum hispanie ... in isto presumpserit, non est aliud nisi quod diabolus ad tempus parva ... ihm Christum. Christus ergo deponit reges inhabiles per institutum suum absconditum, ideo necesse habent reges culpam suam de defendendo "
1736,190,2,73,"bottom","legem dei justissimam suo domino confiteri, et quod papa vel antichristus sic seculariter attemptat preter Christi licenciam contra reges, ipsi debent prudenter tirannidem istam diaboli declinare et ordinacionem domini suscitare. Christus enim dedit humiliter tributum cesari et multipliciter ampliavit suum dominium, et non sibi vel suis apostolis aliquod tale dominium adquisivit. Et sic videtur papam non esse Christi vicarium sed vicarium antichristi, cum dimisso celesti officio terrenum indebite sic attemptatur. Et sic prelati cesarii obliviscendo hortacionis humilis et sancte predicacionis Christi et suorum apostolorum usurpant potestative tirannidem antichristi, et in talibus prelatis specialiter ordinatis conversus est retrorsum et in suis filiis qui ipsos secuntur, dimittendo doctrinam Christi et sequendo vestigia antichristi. Et patet ex dictis diversitatis racio in sequenti similitudine simiali; cum spirituale brachium sit vicarius humanitatis Christi ad pacienciam et humilitatem dispositus, et seculare brachium sit vicarius divinitatis Christi ad prudentem et mitem gladium vindicte rebellis populi inclinatus. Et sic nec hoc contigit facilius nec ad hoc patet Christi autoritas, cum docuit oppositum tam in opere quam in verbis. Nec dubito quin oportet antichristi clericos in brevi tempore a domino castigari. Tales sunt multe antichristi argucie, quos facile est fidelem solvere, sancto spiritu per dona sua septiformia edocente."
1737,190,3,73,"bottom","CAPITULUM 32"
1738,190,4,73,"no","MENDACIUM. Sed demum recensius arguunt populares quod gleba et ecclesia adeo connectuntur quod non possunt separari ab invicem, sicut nec substancia et passio vel accidens quod philosophi vocant inseparabile. Relinquat ergo sic opinans oblaciones et decimas vel acceptet simul"
1739,191,1,74,"bottom","dotatas ecclesias, sicut sancti priores secundum leges ecclesie acceptarunt; nam contra istud remurmurans cum debet perfecte restituere quod injuste tenuit, debet valorem tocius glebe sue reddere dominis, quia aliter iuxta ficticium suum foret propter injuste tentum debitum condempnandus. Quare ergo non posset dici quod quelibet privata persona ecclesiastica sit procuratrix et non domina secularis, sed ipsa tota ecclesia militans mater nostra super omnibus bonis collatis ecclesie dominatur? Talia sunt multa sophismata antichristi per que conturbat multos simplices sacerdotes."
1740,191,2,74,"top","VERITAS. Sed hic dicit fidelis constanter secundum doctrinam quam Christus docuit tam opere quam sermone quod clerus omnino debet vivere vitam pauperem et exproprietariam, tanquam heres regni celestis, propinquus vite innocencie, sicut Christus. Per hoc enim, quod clerus sic vivit de parte domini, differt sensibiliter a domino seculari. Et quantum ad primum objectum patet quod vocando ecclesiam ipsam basilicam vel fideles illam incolentes in diebus festivis, sive regimen rectoris ipsum populum gubernantis, satis sensibiliter differunt ipsa ecclesia atque gleba. Nec habet antichristus potenciam sic connectendi ista adinvicem quod unum non poterit ab alio separari, cum Christus et sui apostoli gesserunt curam excellencius quam nostri prepositi, licet caruerant tali gleba. Ideo istud verbum est manifestum mendacium antichristi ubi vult glebam proponere, ut subjectum perfeccius, et curam spiritualem postponere, tanquam accidens imperfectum, cum notum sit fideli, qui non est mundana cupidine philocaptus, quod tam ipsa basilica quam spiritualis cura animarum qualem habuit "
1741,191,2,75,"bottom","Christus cum suis notorie differt a gleba, sive intellecta fuerit temporale sic possessum sive ipsa dominacio super illo. Ideo rude verbum est et infidele quod mundani balbuciunt in hac parte, aliquid tamen pronosticat, scilicet quod spiritualis cura exemplata a domino est postposita, et secundum ordinacionem antichristi affeccio temporalium antecedit. Quoad secundum objectum dictum est quod curatus culpabiliter glebam hanc detinens debet deo contricione restituere, cum deus sit dominus capitalis; et occurrente opportunitate debet satisfacere egenis subditis quos antea defraudavit. Non tamen video quod secundum legem aliquam debet hoc restituere patrono domino seculari, cum secundum legem divinam patronatus talis non est fundabilis, et secundum legem humanam patronus talis illi curato contulit ipsam glebam. Si autem curatus recepit fructum istius glebe, respuendo dominacionem mundanam in animo, fidelis ministracio potest ipsum quoad deum et homines excusare. Hoc tamen videtur quod fidelis curatus cum opportunitatem habuerit debet renunciare isti dominio seculari. Sic enim narrat beatus possidonius de magistro suo beato augustino, quod rogavit cives iponences reaccipere predia que sibi antea donaverunt, sic quod posset vivere pure de elemosinis, ut vixerunt Christus et sui apostoli, vel de decimis et oblacionibus, ut vixerunt sacerdotes et levite veteris testamenti. Et licet cives ipsi istud renuerent, tamen verisimile est quod augustinus non fecit hic ut canis rediens ad priorem vomitum, sed quod vivens pure de elemosinis, ministrans hec predia pauperibus fuit de vita paupere elemosinaria contentatus. Ideo hec via non est recens, infundabilis in scriptura, cum in lege domini sit fundata. Unde dicant sic balbucientes, si sciverint, quam possessionem vel glebam "
1742,191,3,76,"top","habuerunt hii patroni ordinum istorum recencium, Augustinus, benedictus, dominicus, aut franciscus. Sed sicut secta Christiana deseruit pauperiem patroni sui Christi, quam hii patroni suscitasse dicuntur, licet culpabiliter et indocte, sic sequaces istorum patronorum glebam temporalium avidius acceptarunt. Et sic in patronis istis et in lege ordinacionis eterne antiqui dierum ista renunciacio est antiquata, nec solum in istis patronis et in fratribus, licet sophistice fuit continue practizata, sed multi rectores habuerunt instinctu dei ocultam sinderisim, sicut legentes utramque legem domini ex ipsa patencius vel oculcius conceperunt. Modus autem sic possidendi seculariter et quasi hereditarie temporalia est magis culpabilis quam usus eorum, et sic potest homo virtuose accipere oblaciones et decimas in mensura, dum tamen ministret fideliter ecclesie indigenti. Fideliter, dico, omnino in spiritualibus et in temporalibus dum occurret oportunitas taliter ministrandi. Nec musitet curatus ubi cubabit, vel ponet decimas, si non habuerit domum propriam quasi hereditariam, quia cubet in meridie fervoris caritatis, sequens Christum qui sic accidenter et incognite suis apostolis dormiebat, et totam suam solicitudinem proiciat, conversando in celestibus ad beatitudinem adquirendam et de mediis serviendi deo et ecclesie ac sequendi Christum. Et non sit solicitus circa oblaciones vel decimas corporales, Christus enim ex summa sapiencia ordinavit quod curati sui careant certitudinem vel hereditatem horum temporalium ut celestibus plus anelent. Sed antichristus istum divinum ordinem dimutavit. Quantum ad tercium objectum patet quod militans ecclesia quoad 2m partem et membra ejus singula dominatur, et sic tota ecclesia secundum illam partem et hinc est imperfecta a celestibus, et statu innocencie "
1743,191,3,77,"bottom","elongata. Limitando autem ecclesiam militantem ad clerum Christi peregrinantem in hoc seculo patet quod ab illo est secularis dominacio commode interdicta, sicut capud ejus Christus docuit tam exemplo conversacionis quam verbali doctrina. Unde clerus vivens contrarie videtur esse de sorte diaboli sub capitaneo antichristi. Ipse autem est nuncupative capitalis dominus secularis et viventes sub suo vexillo videntur esse procuratores principis tenebrarum, qui habent hoc proprium quod non sunt illis bona ista mundana communia, cum non dividuntur singulis prout cuique opus erat, ut fratres mendicantes et possessionati alii contestantur, sed iniquissime ad contencionem magnam illius cleri hec bona sunt partita. Ideo non dubium istud sophisma diaboli, sicut multa similia, docet quomodo a parte domini sunt divisi: unde notet fidelis claustrales non solum diversorum ordinum, nec solum ejusdem ordinis diversorum domuum, sed ejusdem ordinis et domus variorum morum, et videbit quomodo temporalia sua sunt iniquissime dispartita; que omnia figurantur per scarioth qui, licet habuit capitaneum fontem gracie et tam graciosos socios, tamen ex avaricia et peccatis ceteris tantum contra dominum delinquebat. Ideo apostoli post missionem spiritus sancti non audebant talem confederacionem religionis inire, cum ecclesia debet de triplici amoris vinculo contentari. Videat ergo fidelis quod in fide scripture docetur, et illud secure teneat, et quicquid reliquum fuerit illud omittat. Ideo fideles quidam religiose sustinent quod nulla tradicio humana est acceptanda, sive papalis, sive imperialis, sive provincialis alia, nisi de quanto in lege domini est fundata. Patet ex hoc quod lex Christi est gra- "
1744,191,4,78,"no","vissima, quia dei sufficientissima et completissima cuiuslibet hominis directiva. Ideo clerus, qui debet illam legem cognoscere, nimis degenerat qui attendit tradicionibus aut consuetudinibus humanis in dei legibus non fundatis. Vel si fundantur implicite dei legibus clerus non degenerans debet aquam fontalem illius sapiencie de fonte illo omnino habiliori accepere, et aquam stagnalem humanam postponere. Et servato illo modo laudabili purificaretur lex dei et purgaretur ecclesia ab istis erroribus per diabolum introductis."
1745,191,5,78,"bottom","CAPITULUM 33"
1746,191,6,78,"no","Video quod adversarius noster non movet efficaciter pro parte sua racionibus vel scriptura, sed pocius irritat socios et contendit; nos autem talem consuetudinem non habemus, sicut nec ecclesia dei, ut docet paulus 1a Cor. 2o. Ideo dimissis omnibus tradicionibus hominum vocatis legibus, et dictis scriptorum sequencium, que nec in fide scripture nec in racionibus sunt fundata, videtur quod in fine veritas catholica cum silencio sit loquenda. Sed primo pro declaracione dictorum de commercio sacerdotum et de simonia cum aliis commerciis hodie usitatis, videndum est quid sit emere et vendere. Et videtur quod ipsum sumptum analogice sit unam rem pro alia voluntarie commutare; et intelligo terminos analogice modo quo dicitur deum vendere beatitudinem et promerentem de congruo ipsam emere. Et isto modo videtur deum loqui ys 55o. Venite et emite absque argento et absque ulla commutacione vinum et lac. Et sic intelligendo commercium commune ad empcionem et vendicionem videtur quod empcio sit personam ementem facere"
1747,192,1,79,"bottom","aliquid esse suum, et vendicio sit personam vendentem facere suum esse persone ementis. Et sic deus analogice vendit beatitudinem, quia facit ipsam esse persone de congruo promerentis; et promerens emit beatitudinem, quia facit ipsam ex commutacione cum domino esse suam. Et sic commutacio intelligi potest dupliciter; primo modo proprie pro commutacione substancie quantum ad proprietatem possessionis, modo quo emens bovem commutat argentum vel aliud precium pro eodem (et isto modo videtur isayam loqui de commutacione in autoritate proposita, cum deus non potest mutari, nec aliquid substancie vel nature ementis beatitudinem perditur ab emente); 2o modo laxius pro commutacione cujuscunque rei substancie vel racionis, modo quo respectus et alie veritates dicuntur res, et sic beatificatus, licet habeat deum pro substancia sue beatitudinis, habet tamen sibi propriam beatitudinem respectivam. Et sic commutat suum meritum ex dei gracia pro eadem. Et sic duplex videtur commercium; primum verum a deo tanquam principali vendente racionabiliter approbatum: secundum est commercium fantasticum sive falsum, et illud fit a diabolo tanquam capitaliter commercante, et illo modo omnis commercacio symoniaca sive illicita dicitur commercium a domino deacceptum. Istis premissis videtur mihi quod sacerdos potest licite cum suo corporali labore et mercede sensibili commercari, sed quod vendat suam oracionem vel meritum est racioni contrarium, quia valor sue oracionis vel meriti est supra suam possessionem in manu dei. Et sic quicunque vendunt beneficia ecclesiastica, vel literas fraternitatum aut meriti videntur commercari cum diabolo et contra deum blasfemare, cum fingunt se vendere quod deo est proprium. Ideo ne sacerdos incidat in istam blasfemiam videtur secu- "
1748,192,1,80,"bottom","rum quod dicat in principio ipsum velle accipere alimenta et tegumenta pure titulo elemosyne, et velle e contra quantum deus acceptaverit in sacerdotali officio laborare. Et sic videtur quod papa vel patronus alius conferens beneficium ecclesiasticum debet pure ex titulo elemosine ad expressum spirituale curati officium limitare; et in principio convenire quod accipienda elemosina non est sua, sed dei et populi reverendi; ideo sine retribucione corporali reddenda sibi exspectat a deo premium, ut beneficiatur sincere et spiritualiter prosit ecclesie. Et multa talia signa sacerdotum et novorum ordinum hodie introducta videntur esse signa generacionis adultere et non a domino approbata. Et hec racio quare consecraciones corporum vel locorum per episcopos usitate, litere fraternitatum et alie commutaciones sacerdotum pro consecracione eucaristie in lege domini non fundantur, sed labor liber et utilis, modo quo foret in statu innocencie; et commercia secularia sunt prope periculum propter fraudem. Qui ergo haberet istam sentenciam clare discussam posset de simonia et aliis commerciis illicitis atque beatitudinis meritis clare loqui."
1749,192,2,80,"bottom","CAPITULUM 34"
1750,192,3,80,"no","VERITAS. Restat videre quibus personis ecclesie pertinet practizare et juvare in sentencia supradicta, et patet absque dubitacione quod quelibet persona militantis ecclesie debet juvare matrem suam pro illa sentencia modo suo: ut clerici racionibus et scripture testimonio arguendo ac responciones diabolicas repellendo; domini temporales inimicos ecclesie cohercendo, et tam in se quam in suis tenentibus vocatas elemosinas ab inimicis domini subtrahendo, quia aliter contra deum cum suis hostibus proditorie consentirent, et tercia"
1751,193,1,81,"bottom","pars ecclesie, scilicet laboratores et alii cum bonis temporalibus commercantes debent in hoc duabus partibus prioribus in temporalibus secundum racionis limites ministrare. Et si tota multitudo viancium concurreret simul in isto proposito, facile foret partem diaboli confutare. Ymmo cum in deo jacet auxilium, specialiter in hoc puncto, quilibet viator debet oracione vel merito, sicut beati faciunt, adjuvare. Unde quia dampnati non juvant in isto sed reprobant non merentur sed peccando continue faciunt ut non debent. Auxilium autem magis sensibile in hoc puncto stat in dominis secularibus, et clerici debent ipsos ad hoc secundum raciones et leges domini excitare. Cum autem cederet ad comodum sensibile tercie partis ecclesie ipsa non remurmuraret, sed de cessacione a spoliacionibus congauderet, et specialiter si perciperet de tendencia ad beatitudinem conformiter legi dei. Unde in ista materia patenter discerni possunt fideles Christi a discipulis antichristi. Clerici quidem cesarii, qui mundum sapiunt et intendunt artibus lucrativis, materiam istam despiciunt et ejus tractatum impediunt quantum sciunt, et pauci sunt ex parte domini qui istam fidem defendunt vel alios simplices in hoc juvant. Sed quedam consolacio est quod necesse est dominum et cives suos juvare finaliter partem suam. Si autem episcopi et clerici cesarii et cum illis claustrales, ut abbates et alii dotati prepositi, conciperent in hoc vitam et legem Christi et sic gratis renunciarent omnibus mundanis dominiis foret illis magis meritorium et gloriosus triumphus ecclesie militantis super diabolum et alia membra sua. Non solum enim clerici cesarii sed sui complices seculares domini in hoc puncto consenciunt antichristo. Et cum juxta dictum Christi luce 11o Qui non est mecum contra me est totus mundus dividitur in hoc puncto, ideo domini temporales et omnes viantes sunt hortandi ne consenciant diabolo in hac parte, quia certum est ex fide quod pars adversa in die judicii obmutescet. Ista autem "
1752,193,1,82,"bottom","sentencia non est ficta sed fides ecclesie, cum oportet omnes homines salvandos esse Christi milites et ab eo accipere stipendium largissimum, quia in beatitudine omne bonum. Et antichristi milites degenerantes a Christo vecorditer oportet in tartaris condempnari."
1753,193,2,82,"bottom","CAPITULUM 35"
1754,193,3,82,"no","VERITAS. Ista cleri dominacio fuit paulative ex cautela diaboli per mille annos et amplius introducta, et per processum temporis fuit continue plus et plus in secularitate hominum confirmata, in tantum quod hodie censetur naturalitas a domino consecrata. Olym enim fuit notum ut fides quod Christus fuit homo pauperrimus, et virtute sui mandati apostoli et discipuli consequentes, qui omnes seculare dominium tanquam magis periculosum fuerant detestati. Sed captato tempore seduccionis populi, diabolus movebat cesarem quod sicut ipse excellebat alios seculares dominos, sic sacerdos suus, quem vocat romanum pontificem, debet excellere quoslibet alios sacerdotes. Et tunc dicitur vocari papa et pater sanctissimus, et suaderi potest istud peccatum ex ipocrisi per diabolum machinata; cesar et alii seculares domini per seculare dominium in animo sunt oppressi, sed spirituale opus misericordie foret oppressos hujusmodi relevare, ideo papa debet specialiter juvare dominum suum cesarem onus terreni dominii supportando. Sic enim apostoli elegerunt septem diaconos qui eos a mensarum ministerio excusarunt et ad predicacionem evangelii et oracionem ac contemplacionem, que est officium alcius, libertarunt. Papa"
1755,194,1,83,"bottom","ergo qui habet scienciam a deo et potestatem a petro scit optime regere romam et medietatem imperii conformiter legi Christi. Unde particulares dotaciones vocate sunt elemosine perpetue, licet papale dominium vocetur, quasi jure hereditario, patrimonium crucifixi. Et postmodum magister istius ipocrisis docuit scolam suam quod superiores prelati reservent sibi quedam officia specialia que sonent in dominium et lucrum sacramenta et sacramentalia ministrandi, cujusmodi sunt plene absoluciones, generales excommunicaciones et censure alie, ac potestates, privilegia et dispensaciones cunctis mortalibus parciende, ut quod episcopi habeant confirmaciones, ordinum collaciones et locorum consecraciones sibi specialiter limitatas, et alii prelate incedant cum mitris vel anulis secundum quod placuerit illi patri. Et deus scit si intercedat zelus magisterii vel appetitus lucri pro istis privilegiis optinendis. Et sic, quasi ut legem nature similem, introduxit diabolus quod necesse est papam et prelatos alios taliter prepollere. Et totum istud est falsitas ipocritica infundabilis et religioni Christi contraria, per quam ecclesia militancium est seducta. Et nota evidencias que fiunt pro ista sentencia et videbis manifeste quod vel deficiunt in fundamentis apocrifis vel aliis falsitatibus simulatis, vel 2o deficiunt in consequenciis ex veritate fidei impertinens concludendo. Ideo fama et consuetudo inveterati erroris est locus potissimus ad istud peccatum ecclesie confirmandum. Et sic ut diabolus pervertit sacerdotes suos a Christi pauperie ad seculare dominium, sic pervertit eos ab humilitate, ab evangelica predicacione et quocunque alio ministerio quod Christus injunxerat sacerdoti. Et decidentibus superioribus partibus ecclesie ab isto ministerio regulari, necesse est magnam partem ecclesie in membra diaboli transformari."
1756,195,1,84,"top","Cum ista sentencia sit tam multipliciter confirmata quod clerus debet servare pauperiem evangelicam instar Christi et apostolorum, sicut patet ex fide duplicis testamenti, et in contrario jacet tantum periculum tam futurum in anima quam temporale sensibile pro presenti, quelibet trium parcium ecclesie, sed specialiter temporales domini, debent istud periculum evitare, et primo in communi interloquio dicere istis prelatis cesariis quod nolunt propter amorem eorum, ymmo pocius propter eorum odium condempnari: et dictum est illis a catholicis quod si continuant in isto facinore clerum sic contra Christi regulam ditando, et non fructuose de ista stulticia penitendo, tunc sunt inexcusabiliter condempnandi, nec experimentum vel humana noticia de prosperitatibus vel aliis mundialibus docet oppositum: ideo volunt exonerare clerum de istis dominiis, sicut clerici fingunt se exonerasse per tempus brachium seculare: non dicunt quod per mille annos sed per septem vel tantum temporis in quanto clare doceant quod ista vita cleri sit fundata ex lege Christi et non cedat seculari brachio in periculum animarum. Et videtur quod istud sit racionabile cum tam clerus quam brachium seculare debet memorare solicite illud quod tantum concernit salutem sue anime; et tam opera Christi quam sua doctrina videntur illis expresse sonare in istam sentenciam. Clerus autem contra ipsam remurmurans in hoc innuit ipsum reum. Quomodo, rogo, domini temporales continuarent hoc opus misericordie per mille annos et clerici ipsum per tantum temporis acceptarunt, et tamen clerici remurmurarent quod "
1757,195,1,85,"bottom","per septem annos domini temporales exonerarent eos in quo tempore vivere possent facilius et conformius legi Christi! Numquid plus consonat racioni et fidei scripture quod domini temporales subeant istud onus quam quod clerus Christi sit per ipsum a Christi ministerio impeditus? Fratres volunt in isto puncto saltem ex sua professione et regula pro racionabilitate dictorum dominorum temporalium attestari. Et ista commutacio videtur posse prodesse cuilibet trium parcium ecclesie militantis. Prodesset enim clero cum ipsum poneret in numero et mensura quem deus disposuit, et excussis aliis secularibus officiis et vitis pompaticis, clerum ad officium assignatum a Christo pure et integre limitaret. Prodesset 2o brachio seculari. Dimitto autem profectum sensibilem mundialem et considero profectum alium spiritalem, scilicet quod domini temporales non tunc necessitarentur indebitare se tercie parti ecclesie, nec esse suis tenentibus, ut dicitur modo, dotatos claustrales et alios onerosi. Quando enim innaturale dominium diabolice introducitur plus vexat subditos quam dominium a domino limitatum. Ideo creditur quod domini temporales forent plus misericordes et plus suis tenentibus graciosi quam clerici, qui contra Christi monita sunt dotati. Et sic prosperaretur tercia pars ecclesie tam in corporalibus quam in spiritualibus. Et totum corpus ecclesie foret secundum legem domini temperatum. Unde videtur quibusdam quod ille est infidelis domino, et cuicunque parti ecclesie tanquam proditor atque hereticus, qui isti sentencie contradicit. Rogo deum quod moveat cunctas tres partes ecclesie ut veritati fructuose consenciant in hac parte. Explicit speculum ecclesie militantis."
1758,196,1,86,"top","RESTAT finaliter perstringere totam istam sentenciam sub quodam epilogo, ut plus clareat ad honorem dei et utilitatem cleri, per consequens tocius ecclesie militantis. Intendimus enim, quod hec ecclesia, et specialiter clerus, in paupertate honesta secundum ducatum domini reguletur ad quod requiritur secundum providenciam ordinacionis legis Christi. Quod renunciet finaliter dominio seculari, patet ex testimonio duplici et interpretacione Christi, tam vita quam verbo, que interpretacio nec potest directe fallere neque falli. Argucie autem que fiunt in oppositum non forent digne memoria nisi propter infidelem ignoranciam cecatorum. Arguitur enim communiter quod domini temporales concesserunt clero, ad sui et progenitorum suorum meritum et honorem, amplos redditus temporales, et clerus erat in possessione pro tempore infra quod currit prescripcio. [Nemo] ergo dirimeret vel machinaretur dirimere illud donum nisi qui minoraret salutem tam animabus vivis quam mortuis, quam eciam prosperitatem et pacem regnorum. Sed quis hoc intendit nisi fuerit antichristus? Quantum ad istam arguciam dictum est sepe quod militat dirrecte pro veritate catholica supradicta, cum racio capta ex fide testatur quod error contrarius legi dei, temptatus per progenitores et defensatus per superstites, neutri parti proficit ad salutem, sed officit gravando peccatum, et specialiter quo ad salutem "
1759,196,1,87,"bottom","anime in beatitudine possidenda. Et quantum ad prosperitatem et pacem mundanam patet quod disponit ad istam de quanto superstites racionabiliter peccatum legi dei contrarium, cum nemo ipsas appeteret nisi de quanto sunt disposiciones prosperitatis et pacis patrie inductive. Scimus tamen quod dyabolus ex naturali potencia et innata malicia potest in penam peccati prioris sophisticare pacem et prosperitatem seculi, que saluti anime sunt nocive et per consequens ipsi homini quantum ad beatitudinem acquirendam. Et verisimile est quod dyabolus temptaret istam prosperitatem et pacem sensibilem quantum sufficit, et inter viantes destrueret, ad finem quo impediat ne fideles exequantur et compleant legem ordinacionis divine; sic enim cognoscimus ex ewangelio quod dyabolus ex sompno perturbavit uxorem Pilati, timens quod mors Christi cederet fidelibus ad salutem. Sed fidelis, et specialiter attemptans hoc opus ewangelicum, debet supra opinionem et cautelas dyaboli fundari in solliditate fidei scripturarum, et tunc non debet cessare propter eventus tales dyabolicos, quia aliter ipsi solliditatem fidei superarent, quod convincerent indubitanter defectum fidei in vecordi taliter obmittenti. Et patet quod hec stulta dotacio, sicud non potest esse meritoria preteritis vel presentibus, licet multum boni faciat sed non tantum quantum sic non potest currere efficax et salubris prescripcio coram deo. Quia ut dicunt de privilegiis regis Anglie, quod sit semper iuxta etatem potens iustificare iniuriam prius factam, sic authonomatice est de deo, cum ex fide concessit deus libertatem hominibus, quamdiu manent hic superstites, quod possunt in quocunque peccaverint deo satisfacere et pro crimine emendari, nisi fuerint in peccato illo finaliter indurati. Dyabolus sic arguens innuit quod proceres regni nostri sunt sicut clerici, et specialiter superiores prelati, in isto crimine dyabolice indurati. Sed excuciamus cordate "
1760,196,2,88,"no","istas fraudulentas sophisticaciones dyaboli et agamus viriliter ad defensionem legis et restitucionem ordinacionis domini Jesu Christi, quia ex fide viantes non sufficiunt sibi ostendere hic plus amoris, et secundum apostolum anathema incurrit qui non amaverit dominum Jesum Christum. Et patet studenti solucio ad formam et materiam argumenti."
1761,196,3,88,"no","Secundo sic arguitur: illud quod transiit in preteritum non potest dirimi, cum secundum philosophos illo deus privatur de preterito facere non preteritum. Sed, ut testatur homo et carte regum et secularium dominorum, diu transiit in preteritum quod ecclesia fuerat sic dotata. Quis ergo vel deus illud preteritum dirimere potest? Per idem enim non facerent fidem carte de humanis redditibus, seculares domini de ruina sui dominii forent desolati. Et dicens quod non licet secularibus dominis istud concedere innuit quod non sunt pleni domini bonorum que possident. Confirmatur tripliciter, primo per hoc quod magna carta regis testatur quod rex cum unanimi consensu regni sui concessit clero suo privilegium, ad cuius defensionem rex in principio sue coronacionis specialiter est iuratus, et excommunicaciones tam trans mare quam cis mare in omnes infringentes hoc privilegium fulminantur. Secundo confirmatur per hoc quod multi sancti et canonisati ab ecclesia in defensione huius privilegii obierunt. Ideo ergo foret privilegium illum destruere subvertere totam ecclesiam. Tercio confirmatur per hoc quod papa, qui est caput universalis ecclesie, tam facto quam scripto confirmat multipliciter istud factum."
1762,196,4,88,"top","Ad istud dictum est alibi quod hoc principale argumentum sentenciat quod nemo potest pro culpa sua satisfacere cum peccaverit, cum sicut homo potest cessare ab errore quem inchoaverit, pro delicto satisfacere quod commiserat, sic in proposito possunt reges et domini temporales; in cuius "
1763,196,4,89,"bottom","confirmacionem rex sapiens Salomon ad pacificacionem regni sui deposuit summum sacerdotem et alium licenter instituit, ut patet ex fide scripture 3 Reg. 3o. Ista ergo que ibi scripta sunt ad nostram doctrinam scripta sunt. Non petimus quod deus vel rex faciat illum errorem non fuisse preteritum, sed quod pro futuro corrigat ne continuetur amplius ad dampnum ecclesie contra deum. Et quantum ad cartas dicunt fideles reges cognoscere quod non possunt per ipsas vel aliter quidquid licenter concedere nisi habita ad hoc licencia dei, qui est dominus capitalis. Hoc autem exemplatum est in humanis legibus; sed demonstrari potest ex fide certissime quod hoc de deo oportet catholicum sustinere. Ideo non superest cleri sufficiens excusacio in hac parte, nisi ostenderit ad hoc licenciam huius domini capitalis. Aliter enim non rex terrenus blasfemias tales secundum legem suam requireret, et de deo, in quo est causa vivacioris fidei, hoc negaret. Sed certi sumus ex fide quod persona verbi, que est deus et non mutatur, non potest licenciam talem concedere, quia non potest esse sibi ipsi contrarius vel dare licenciam ad peccandum. Et quantum ad istam simul finalem arguciam per locum a simili, constat quod aliud est ius poli faciendo elemosinam, et aliud ius soli concedendo hereditatem terrenam. Et licet seculares domini non sunt plene in hereditatibus talibus confirmati, tamen possunt habere evidenciam supra dubium quod habent tales hereditates pro se et suis heredibus, specialiter dum ipsas rexerint conformiter legi dei et fideliter dederint deo servicium debitum, quod stat potissime in defensione et servicio legis sue. Et quantum ad plenitudinem dominii certum est fide quod ad plenitudinem divini dominii non possunt attingere, nec deus wult tale dominium eis concedere, nisi sub condicione tacita vel expressa quod serviant sibi fideliter et per idem servicium fiant digni. Quantum ad primam confirmacionem dicitur "
1764,196,5,90,"top","quod oportet hanc magnam cartam sane intelligere. Et licet non intendimus nec sufficimus hanc cartam ex integro defendere tanquam fidem, cum unum ex fide capimus, quod non valet, nec servari debet, nisi de quanto consonat legi dei, quia aliter foret contraria fidei, quod omnis fidelis debet horrere. Sed quia nostrum non est illud supponere, ideo possumus sanum intellectum supponere huic carte et ipsam ad nostrum propositum retorquere. Non enim supponimus quod in carta predicta vocentur privilegia cleri Anglie que sunt ad detrimentum eius contraria legi Christi, quia sic forent privilegia abolenda. Cum igitur Christus et sui apostoli habuerunt a deo hec privilegia quod vivant pauperem vitam et humilem cum aliis promoventibus ad hanc vitam, absit in ista carta solempni supponere, quod deus, concitor eius, voluit in hac carta privilegia contraria istis intelligi. Et cum rex et regnum iurati sunt ad sensum catholicum huius carthe, videtur quod ex vi iuramenti sui tenentur dictum sensum eius catholicum defendere, et sic hec evidencia redit ad sensum catholicum quem ex fide scripture intendimus. Cayfas enim dicens quod expedit unum hominem mori pro populo ignoranter salubrem sentenciam prophetavit. Sic autem videtur quibusdam quod, dum illa carta fuerit fideliter assecuta, ex eius fideli sentencia clerus Anglie foret ad statum quem Christus instituit restitutus. Nec aliter videtur quod rex et eius proceres cum suis episcopis evaderent periurium in hac parte. Et conformiter dicitur quod intelligende sunt excommunicaciones in illa materia. Infidele quidem foret vertere in hac carta significaciones terminorum contra veritatem sensus scripture, vocando pravas leges privilegia que privant clerum de gracia et inducunt ipsum in maximam servitutem. Ad secundam confirmacionem dictum est sepius quod sic arguens similis est stulto desperanti de sua causa, lambenti aquam turbidam, currenti in paludibus, "
1765,196,5,91,"bottom","ubi posset facilius de fonte vivo bibere aquam claram, modo quo loquitur propheta huic proposito pertinenter. Consuetudo autem Christi est infringibilis, summe facilitatis et auctoritatis, et post ipsum apostolorum consuetudo currens in claris rivulis ab hoc fonte. Sed ipsas stultus hic arguens dimittit et capit remotas consuetudines tanquam aquas stacionarias ex luto et ardore terrenorum infectas. Et talis secundum doctrinam prophete est nimis stultus, negligens in hiis que concernunt salutem anime. Quis ergo dubitat quin talis peccat non mediocriter qui dimittit consuetudinem summe autenticam et salubrem et innititur consuetudini corrupte condicionis contrarie, dum priorem consuetudinem facilius securius et melius posset accipere? In illa autem stulticia sunt taliter arguentes, quia dum arguunt per argumentum topicum sive probabile, nesciunt si assumant conswetudinem huius dyaboli pro exemplo; sicut enim sacrificium in lege veteri a tempore Moysi usque Cayfam et Annam, qui Christum occiderant, fuit continue in peiorari, sic sacrificium in lege gracie a Christo et suis apostolis per cupidinem mundanorum continue fuit debilius, sic quod hodie possunt sacerdotes dicere evidencius quod descenderunt a principio generis Scariothis, qui pro 30a argenteis vendidit veritatem, quam quod descendunt a paupere domino Jesu Christo, quia similitudo maior hoc indicat esse verum. Nos autem occidui Machometi qui sumus pauci inter fideles ecclesie, credimus quod ad nostrum iudicium reguletur et contremit totus mundus, cum tamen plures sunt sapientes Greci vel longe plures fideles Indii, qui tenent consuetudinem nobis oppositam in hac parte. Ideo conswetudo vel opinio nichil probat vel innuit nisi de quanto fundata fuerit in consuetudine salvatoris. Cum ergo nostri occidui, quantumcunque magni in sapiencia vel sanctitate elevati fuerint, non attingunt in hoc ad fidem scripture, vel vix attingunt argumentum topicum, quod sapienter fuerant sive sancti. Cum ergo in omni genere sit "
1766,196,6,92,"no","unum predicamentum quod fit mensura omnium aliorum, attendamus fideliter ad hoc predicamentum, quod hoc dicit dominus vel ex lege sua, ergo hoc est insolubiliter observandum. Sed quia conswetudines in isto deficiunt, ideo sunt nichil aut modicum a fidelibus ponderande. Erubescat ergo maniacus occiduus in ista argucia: talis consuetudo in nostra contracta sine approbacione domini est confirmata, ergo est katholice observanda. Et per hoc patet responsio ad terciam arguciam factam de papa, supponendo ut fidem quod ipse peccare et errare poterit ut ceteri viatores. Sic enim Christus ordinavit Petrum sic peccasse ante missionem spiritus sancti et post illam. Et credo quod nullus pro verecundia audebit dicere quod Petrus post tam sanctam vitam fuit magis peccabilis quam est papa. Si ergo genus cleri usque in adventum antichristi in deterius retrocedit, evidens est multis, quod sit recens et plenissimus antichristus. Quis ergo timeret istam arguciam: Ipse sine racione vel fundacione scripture sic asserit vel excommunicat, ergo est sue sentencie a cunctis fidelibus insistendum: cum sit argumentum topicum in quo racionabiliter contrarium concluditur? Fideles ergo sibi propinquiores magis percipiunt istam sentenciam, et patet quod falsum assumitur, quod papa sit capud universalis ecclesie vel Petri vicarius vel vicarius Jesu Christi, sed inter omnes mortales ab illis maxime elongatur. Ideo in isto, sicud in aliis argumentis prioribus, adversarius vel falsum assumit, vel in sequela deficit, vel silenter innuit nostram sentenciam esse veram. Quia aut, ut Averrois asserit, veritas testatur multipliciter sibi ipsi, et secundum fideles doctores de quanto veritas plus teritur, de tanto fidelibus plus redolescit."
1767,196,7,92,"top","Tercio principaliter arguunt adversarii legis dei, videntes quod auctoritatis legis dei expertes, per racionem sophisticam palliatam: Manifestum est, inquiunt, quod ista sentencia est contraria racioni, quia innuit, quod clerici, qui de lege "
1768,196,7,93,"bottom","dei sunt ad contemplacionem et oracionem pro vivis et mortuis deputati, ad mendicacionem vel aliam vitam imperfectam sunt necessitati. Sed quis dubitat quin ista sentencia tantum contra racionem et honorem domini rempublicam perturbaret, quia numerum suppreme partis ecclesie diminuit et miliciam que plus insolencie attendit, contra legem domini accendit. Sed quis dubitat quin ista sentencia foret contraria racioni? Hic dictum est sepius, quod deo teste nisi evidencia scripture, quantum concipimus, moveret directe pro illa sentencia, nunquam laboraremus incurrendo tantam indignacionem a multis et maioribus tam intente. Nam quantum concipimus in toto corpore scripture illa secta quadruplex, que tantum dominatur in seculari dominio, non fundatur nec vita nec regula quam tantum magnificant; que si docta fuerit, vel nostra sentencia racioni contraria vel scripture, parati sumus secundum quod exigit racio ipsam humiliter revocare. Dementes quidem essemus et plene demoniaci si [dum] tantum fatigati in carne laboremus in illa sentencia, non crederemus ipsam esse catholicam ac meritoriam toti militanti ecclesie ac vitulaminibus in ipsa crescentibus, que ewangelium vocat zyzania, prodesse. Sepe autem diximus, quod non sufficiunt omnes istam sentenciam concipere vel arguere contra illam, cum tantum ad hoc sit racio ydonea vel scriptura. Ideo tres maneries hominum quantum ad artem suam attinet sunt ydonei in materia ista arguere, primo decretiste qui pure legibus papalibus innituntur, quia quid in materia ista dixerunt non valet sed est contempnendum, constat enim de quanto racioni consonat vel scripture. Secunda maneries hominum loquencium in ista materia sunt legiste, quia lex imperialis a fidelibus non accipitur in ista materia nisi de quanto consonat racioni. Tercia maneries hominum subtiliorum loquencium in ista materia sunt iuriste regnorum, qui licet sepius prepolleant racione non valet tamen ipsorum loquela in ista materia, nisi de quanto"
1769,196,8,94,"top","sagittent racione que consona est scripture. Et quicunque vivax sagittam talem proiecerit, ipsa est cum humilitate et reverencia admittenda, quia, ut sepe protestatum est, quicunque, eciam dyabolus, allegaverit fideliter fidem scripture pro sua sentencia, acceptarem illam humiliter pro auctoritate. Et quantum ad racionem factam, dictum est superius, ut a quibusdam didici, sicut scriptura sacra est verissima, sic est compendiosissima et utilissima et miro modo sicut includit in se sciencias trivias et sermocinales, scilicet gramaticam, logicam, et rhetoricam, sic includit sciencias quadrivias reales scilicet arismetricam, musicam, geometricam et astronomiam, de quanto illarum noticia expedit ad beatitudinem adquirendam. Et sic mirabili compendiositate autor scripture, docens quomodo et de quibus clerici debent vivere, docet sufficienter in quo numero et qua proporcione debent ad residuum populi se habere. Si enim non haberent redditus, vel ad officium quod pertinet clero Christi, non forent in tanto numero et tam onerosi ecclesie ut sunt modo. Ideo peccatum ecclesie exigit ut dotent illos et ditent contra legem dominicam, ut tot discolis oneretur. Servet igitur duplex pars ecclesie legem Christi in cleri dotacione et erit in suo numero mensurato. Et patet quod adversarius legis dei defecit in ista tercia racione, quia sicud clerus proporcione debita sincere sequens Christum prodesset ecclesie, sic vocatus clerus condicionis opposite, quantumcunque monstruosus fuerit, viatoribus foret contrarius, quia de illis verificaretur dictum sapientis; stultorum infinitus est numerus. Et hoc metricum de bello clavo: Tersites numerum auxit, non vires auxit Achivis. Intendant ergo clerici aliis artibus mechanicis, qui volunt hanc servare regulam Jesu Christi, sicut possunt licite secundum legem domini. Et hoc evidencius audeo affirmare, quod foret eis utilius, vel aliter minus malum, quia de numero talium scandalisancium "
1770,196,8,95,"bottom","dicit Christus, quod expedit ei ut suspendatur mola asinaria circa collum eius et demergatur in profundum maris; nec video quomodo clerus foret proporcionalis pro residuo ecclesie militantis, nisi ad modum vivendi Christi per prudentes ecclesie sit astrictus. Et hinc Christus parabolice docet suos milites, ut in diebus novissimis compellant intrare. Teneamus ergo legem domini et ipse cum hoc non potest eis defficere, quin doceat viam ad patriam, proporcionem [et] numerum parcium ecclesie et quidquid aliud est necessarium ad salutem. Et patet quod simulata contemplacio et indigna oracio officeret populo Christi. Videamus ergo si clerus qui vivit tam seculariter sit contemplacioni et oracioni deditus, vel servicio mamonis et alterius dyaboli ad alia crimina populum incitantis. Et hoc nedum se extendit ad clericos seculares sed ad nostros religiosos, tam possessionatos quam exproprietarios, cum omnibus aliis deest fundacio in ingressu pariter et progressu. Et patet, cum lex dei sit inculpabilis, quod eius observacio numerum cleri in debita proporcione constitueret, et brachium militare ex dei gracia in predicacione fideli paucorum sacerdotum in vita recta instrueret, et multas militum insolencias et tyrannides [nunc] regnantes destrueret, quia mirabile quod corpus ecclesie, evacuatis istis spongiositatibus ipsum infirmantibus, pristinam sanitatem non reciperet. Quotlibet enim membrum istius ecclesie foret tunc validius ad reliquum adiuvandum. Videamus ergo quomodo in tempore Christi ex ordinacione sua tacita milicia est adducta, cum nec fuit milicie nec vulgaribus onerosus, sed utramque illarum parcium secundum racionis exigenciam roboravit, cum Cesari dedit dydragma et vulgaribus graciam multiformem. Domum autem aut redditus non lego Christum pro se aut suis discipulis habuisse, sed natus fuit pauper in diversorio et in orto extra Ierusalem mortuus et sepultus a militibus, tamen voluit gloriose sepeliri."
1771,196,9,96,"top","Alie vero sunt raciones stultorum que militant contra caput proprium, ut in penthateuco legitur quod sacerdotes habuerunt civitates refugii et pascua pro suis bestiis nutriendis, quomodo ergo non haberent in lege gracie ampliora? Et idem confirmatur de sacerdotibus Machabeis qui in tempore suo fuerant plus incliti et plus regibus generosi. Ad istud dictum est diffuse alibi quod sacerdotes habuerunt pro tempore legis veteris possessiones moderatas, ut competebat suo statui. Quia absit fideli credere, quod deus ordinasset tantum numerum Levitarum pro occidendis bestiis et figuraliter ymolandis, nisi daret eis necessaria ad hoc opus. De quatuor autem civitatibus refugii non lego quod fuerunt seculares domini aut quod redditus de fugitivis receperant, licet ille civitates fuerant illis ad ministerialem custodiam deputate. Et, cum idem sit deus nunc qui tunc, patet quod [si] iam foret necessarium redire ad ymolacionem figuralem huius modi bestiarum, deus ordinaret illis necessaria ad hoc opus. Sed Christus, qui est agnus dei, finiens has figuras, resurgens a mortuis iam non moritur, ideo racio fideles necessitat quod cessent media necessaria ad hoc opus. Fundent sacerdotes nostri, si poterint, quod debent modo intendere labori tali inportabili figurali, et tunc possunt de lege domini ad hoc opus necessaria vendicare. Et quantum ad Machabeos proporcionabiliter creditur, quod extincta regalia, secundum Ieremie vaticinium, sacerdotes illi a lege domini ex superbia declinarunt, et sic crevit eorum malicia quousque occiderant Christum. Et utinam papa cum satelitibus non faciat proporcionabile regibus terre; modo fertur enim quod subpeditavit Cesarem, et minatur multa media per que destrueret alios reges terre, ac si intenderet suscitare falsam promissionem dyaboli, quam promisit Christo se dare omnia regna mundi, si cadens ipsum adoraverit. Sed deus conservet secundum regulam ordinacionis sue ecclesie militanti hec pauca pro Christo dixerim, paratus (si oporteat) revocare facta, racione istud non esse  "
1772,196,9,97,"bottom","katholicum declarante. Sed communiter ad istud obiectum quadruplicem sunt quatuor responsiones ficte a patre mendacii. Prima fingit, quod si hunc dimittis, non eris amicus Cesaris, quia tanta connexio est inter glebam et ius patronatus, quia ipsa perdita periit ius patronatus. Et per idem quocunque redditu in manum mortuam illud auferens perderet totum suum dominium. Sed ista signa falsa non exterrerent fideles a practica legis dei. Scimus quidem, quod ius est res spiritualis independens a terra, in tantum ergo quomodocunque illa terra destructa fuerit vel consumpta ius stabit penitus inconcussum. Ideo sicud ius papale propter talem contricionem non leditur, sic nec ius domini secularis. Caveat tamen ne expetat de illo patronatu lucrum temporale cum mixto titulo symonie, quia tale ius foret sibi in scandalum. Secunda responsio fingit quod quecunque allegata de lege veteri non concludunt, cum maior pars eorum et specialiter iam cessavit. Sed noscat istam responsionem, quomodo decalogus et lex de decimis fundatur in veteri testamento. Et Christus, summus legislator et optimus interpres eius possibilis, interpretatus est stricte, quod sacerdotes sui careant tali dominio. Tercia responsio fingit, quod deus intenderat ecclesiam suam tantum carere tali dominio in Iudea quia cognovit quod gens illa fuit indurati cordis. Sed hec falsa ficcio imponit ceteris apostolis delictum notabile ex negligencia qui morati fuerant extra ipsam. Quarta responsio fingit, quod deus voluit legem strictam pauperiem, sed ipso mortuo, sepulcrum suum, ut propheta cecinit, fuit gloriosum. Sed constat quod lex Christi non sic constringitur loco vel tempore, cum manebit perpetuo in bonis, per idem enim non possit fingere quod nulla lex dei vel hominum de observanciis humanis haberet notabilem periodum temporalem, ideo quod quatuor iste ficticie, [cum] carent racionis evidencia vel scripture, sunt cum suis similibus propter periculum "
1773,196,9,98,"bottom","heresis contempnende. Interpretacio enim falsa scripture est manifeste heretica. Hec pauca dixerim sub quodam epilogo, ut facilius a populo videantur et veritates eorum ut falsitates facilius cognoscantur."
1774,196,10,98,"no","Finis dyalogi completur ut deus glorificetur, etc."
2074,204,1,1,"top","Tria movent me tractare materiam de composicione hominis ex suis qualitativis principiis cum aliis difficultatibus, que isti materie sunt annexe. Primo materie preciositas sive subtilitas, quam maxime decet philosophum tam naturalem quam moralem cognoscere. Unde in prologo 6ti naturalium significanter dicitur: 'Indignum est, ut illam partem sui, qua homo est sciens, nesciat et illud, per quod est intellectualis, ipse racione non comprehendat. Quomodo enim iam se vel deum potest diligere, cum illud, quod in se est melius, convincitur ignorare'. Secundo, quia in noticia huius materie est clavis vel hostium ad secreciores articulos fidei, ut materiam de trinitate, de incarnacione verbi domini et de beatitudine finali hominis, introductorie cognoscendum. Nam in symbolo Athanasii et crebrius in sentenciis Augustini vere dicitur, quod sicut anima racionalis et caro unus est homo, "
2075,204,1,2,"bottom","ita deus et homo unus est Cristus. Non sapit hoc omnibus exemplum, sed pocius inducit infirmos in heresim, cum credunt naturam divinam qualitative cum corpore Cristi componere, sicut anima humana qualitative componit cum corpore ad hominem perfectum finaliter integrandum. Et hinc de Cristo diverse hereses pullulaverunt, ut hii, quod Cristus non est homo, sed deitas assumpsit corpus fantasticum tanquam motrix, hii, quod non componitur ex corpore et anima, cum deitas suppleat vicem anime corpori copulata, et per consequens non est homo, sed pure deitas, apparens in forma visibili, sicut olim in vetere testamento. Et tercii quod Cristus est pure et univoce homo cum aliis, cum pure componitur ex corpore et anima sine natura increata ypostatice assumente, et sic de multis erroribus, quos omnes elidit ista proposicio: sicut anima racionalis et caro unus est homo et cetera katholice intellecta. Tercio, quia antecedit ad tractatum humani dominii, cum relacio non potest cognosci, nisi per noticiam sui principii subiectivi. Nec sciri potest, quomodo homo naturaliter dominetur atque serviat sibi ipsi, et sic habeat omnia sicut scriptura sacra frequenter edocet, nisi precognoscatur, quomodo homo est duarum naturarum utraque, secundum quas relacio servitutis et dominii in eodem supposito congregantur. Nec aliter videtur michi posse exprimi luculenter, quomodo homines "
2076,204,1,3,"bottom","dominantur pariter cum angelis, nisi precognito, super quibus secundum corpus et super quibus secundum animam dominantur."
2077,204,2,3,"no","Ista ergo philosophia est necessaria ad cognoscendum vicia et virtutes, beatitudines atque penas et breviter via est vel annexum necessarium ad quicquam aliud debite cognoscendum. Et preter hec omnia non occurrit michi quevis alia famosa veritas, in qua moderniores doctores tantum exorbitant a scriptura ac sanctis antiquis doctoribus et per consequens a semita veritatis; et modo spissius pullulant instancie, quibus acuciores moderni videntur illam antiquam sentenciam impugnare. Ideo videtur impresenciarum plus predictis instanciis necessarium obviare: Semper tamen secundum professionem factam superius intendo ut regule tam verbis quam sensibus scripture sacre canonice, quia revera priores philosophantes istam regulam postponentes fuerant specialiter in materia de anima ambigui et perplexi, posteriores vero eodem abducti devio, fuerunt patenter multis erroribus intricati, ut patet de Alexandro, Avincenna et Algazele cum suis sequacibus, ut in sequentibus ostendetur."
2078,204,3,3,"top","Loquendo itaque de anima humana oportet ex fide scripture supponere ipsam esse spiritum creatum "
2079,204,3,4,"bottom","mole indivisibilem et incorruptibilem, possibilem per se esse ut angelus. Secundo suppono, quod illi spiritui per se conveniat, quod sit unibilis corpori constituendo personam hominis. Et tercio capiatur cum istis ex supposicione, quod sicut in corpore inanimato eadem essencia est materia, forma et composicio earundem, sic in composicione hominis est eadem persona corpus spiritus et connexio utriusque vel natura integra resultans ex ambobus. Quamvis autem istud sit multis nedum inevidens, sed incredibile, potest tamen intellectus illud capere, cum precipui doctores ecclesie hoc affirment. Ponit enim Augustinus in dyalogo ad Felicianum et Anshelmus in de incarnacione verbi 7o cao, quod sicut suprema essencia vel natura est trium naturarum singula, sic in materia de incarnacione eadem persona est trium naturarum incommunicancium singula, ut natura divina, anima atque caro. Et per idem intelligendum est, quod idem homo sit anima caro et unio earundem."
2080,204,4,4,"top","Unde Augustinus XIII de civitate dei capitulo 24o explicat istam sentenciam sub hiis verbis: Hoc "
2081,204,4,5,"bottom","quidem verum est, quod non totus homo, sed pars melior anima est, nec totus homo corpus, cum sit pars inferior hominis; sed cum coniunguntur simul utrumque habet nomen hominis; quod tamen singula non amittunt, cum de singulis loquimur. Quis enim comunissima quadam lege sermonis prohibetur dicere: Iste homo defunctus est nunc in requie vel in penis, cum tamen de anima sola potest hoc dici; et: In isto loco sepultus est, cum hoc de solo corpore possit intelligi? An dicimus scripturam divinam sic Ioqui non solere? Ymo vero illa in nobis ita hoc attestatur, ut cum hoc duo coniuncta sunt, singula hominis vocabulo apellet, animam interiorem hominem, corpus autem exteriorem hominem vocans, cum tamen non sunt duo homines, sed utrumque simul sit unus homo'. Hec Augustinus."
2082,204,5,5,"no","Ecce quod extanti doctoris testimonio credi potest tercia supposicio, doncc inferius loco suo racionibus et auctoritatibus fulciatur."
2083,204,6,5,"top","Istis primo suppositis, ut eorum probacio melius explicetur, danda est primo posicio, secundo instanciarum solucio et tercio probacio posicionis. Primo supposita sentencia de Universalibus intelligamus, quod persona hominis est basis et fundamentum "
2084,204,6,6,"bottom","istis tribus, que sunt anima corpus et natura integra ita, quod sicut essencia materialis corporea est prius origine, quam est materia, et per consequens prius quam forma vel natura integra ex eis composita, sic eadem persona hominis est prius quam anima sua et per consequens prius, quam corpus suum vel natura ex hiis principiis integrata. Et potest fieri ad hoc evidencia topica, materia et forma sunt elementa corporis maxime distancia in natura; sed materia potest induere diversas formas, manendo eadem res, quia eadem communis essencia. Ergo cum hoc sit perfeccionis forma, potest induere diversas materias, manendo eadem essencia, quod potissime verificaretur de homine vel eius anima. Sicut igitur eadem essencia materialis manet continue nunc ignis, nunc aqua et sic de ceteris speciebus: sic idem spiritus, qui est eadem essencia vel persona hominis, potest nunc materiari isto corpore nunc illo, manens continue idem in numero. Et sic et in corporibus inanimatis materia est proxima post essenciam, quia essencia non potest esse, nisi fuerit materia, sed ut materia dicitur ad aliquid; quia, ut materia est essencia in potencia ad formam, sic in suprema natura corporea sublunari forma est prius, quam materia respectu eiusdem persone spiritus sive essencie spiritualis; oportet enim materiam posse fluere et advenire eidem homini in numero sine possibili fluxu eiusdem forme, sicut in corporibus inanimatis forma fluit et advenit eidem essencie sine possibili fluxu materie, compositum autem tenet gradum ultimum in utrisque."
2085,204,7,7,"no","In hoc enim excellit suprema forma sublunaris intrinseca materiam primam, quod ipsa potest manere sine composicione cum corpore, sed materia non potest manere nisi componens cum forma, eo, quod a forma accipit quiditatem et est pure passiva; sed omnis talis forma quodammodo est activa. Ideo forma simpliciter est perfeccior quam materia; sed utrobique sunt gradus plurium. Nam sicut est materia infima, media et suprema, sic de formis, inter quas anima intellectiva tenet gradum perfectissimum [inter omnes formas], que sunt de consideratione philosophi naturalis, ut patet ex 2o Phisicorum et 4o."
2086,204,8,7,"top","Ista enim de lege nature requirit spiritus corpus organicum, ut creetur, et hinc contrahit corporis passiones, ut puta, quod corpori quadam naturalitate afficitur, cum sit corpori personaliter unibilis sicut verbum homini, ut ex fide supponitur pro presenti. Et patet, quod ille spiritus est anima prima maxime inter formas sublunares elongatus et eciam, quia illa solum passiva, ista plurimum est activa. Illa conservatur, cognoscitur et in specie reponitur per formam, hec conservat cognoscit et in specie saltem reponit finaliter omnes materias sublunares, et tamen est inter illas tanta connexio, nedum quod eadem persona sit eadem essencia, materia prima et anima, sed quod ille essencie propter se reciproce adordinantur. Totam enim massam materie sublunaris creavit deus in principio temporis, ut secundum proporcionem debitam singillatim pro suo tempore "
2087,204,8,8,"bottom","crearet animas et alias formas, que illis spiritibus subserviant et demum impleta proporcione multitudinis animarum ad multitudinem materie, ut mundus et celestis Jerusalem constituatur in sua perfeccione ultima; tunc enim erit finis, cessabit mixtorum generacio, cum sit medium ad numerum illorum spirituum adquirendum; patet ista sentencia in parte secunda Phisicorum capitulo 4o."
2088,204,9,8,"top","Et hinc dixerunt sapienciores philosophancium, quod intellectus humanus creatus est in orizonte eternitatis, quia in confinio rerum eternarum et temporalium, secundum inferiorem faciem respiciens sensibilia et secundum supremam partem animi respiciens intellectibilia  et eterna; et sic secundum racionem rerum sensitivarum et vitam corpoream est sub orizonte rerum intellectibilium, conversans cum corpore sensibili secundum peryodum temporalem, et secundum mentem velatur a sensibilibus et vivit in ewum cum substanciis sempiternis. Et patet, quante differt iste spiritus creatus a spiritu increato. Primo in hoc, quod unus est prima creatrix essencia et alius sibi accidentalis, quia deo adherens et multipliciter variabilis secundum sub et supra. Secundo in hoc, quod prius est ens ex se, verbum, et quidquid est melius esse simpliciter quam non esse. Creatus autem spi- "
2089,204,9,9,"bottom","ritus a suo domino habet accidentaliter quidquid habet. Et ut breviter dicam, nec mens creata, nec humanum organon sufficeret ad earum plenas differencias explicare. Ideo tercio nimirum, si spiritus increatus est supra leges nature singulas, spiritus autem creatus subiacet legibus creature; et hinc verbum divinum dicitur significanter active assumere sibi corpus, spiritus autem humanus non sic, sed corpori, quod deus eterno consilio disponit a suo creatore ypostatice copulari; et hinc propter disposicionem precedentem suam essenciam non potest indifferenter cuicumque, quod gratis eligeret, copulari; sed stat in suis limitibus passive dispositis, secundum quod natura creatrix limitaverit sibi regulari. Nec credendum est ex istis, quod pure naturaliter de potencia materiae deus producit spiritum, sed eque libere contradictorie contingenter, sicut producit mundum vel angelum aut quamcunque aliam creaturam. Verumtamen utrobique se necessitat ipsum ad efficiendum quamlibet creaturam non necessitate coaccionis superioris limitacionis vel quomodolibet opposita libertati; et ideo est longe liberior, quam spiritus creatus, qui non potest post corporis naturalis resolucionem libere corpus reassumere quodcunque et quandocunque voluerit, sed in omnibus istis subiacet divinis legibus secundum eius limitacionem et mocionem, quam non potest transcendere."
2090,204,10,9,"top","Et sic ex illo dicto veritatis Joh. 10o, 18. `Potestatem habeo ponendi animam meam et iterum sumendi eam' ponit Augustinus Omilia 47a, quod ille natu- "
2091,204,10,10,"bottom","ralis dei filius, qui potest hoc, est spiritus increatus: Homo, inquit, habet potestatem ponendi animam suam, cum beatus Petrus dicat Joh. 13o, 37 `animam meam pono pro te', quod et salvator confirmat idem dicens homo est 'spiritus vadens et non rediens' et prima Joh. 3o 'Et nos debemus pro fratribus animas ponere'. Et cum homo sit spiritus vadens et non rediens, non potest ex se, sed ex deo limitante et monente in die iudicii vel alias limitato corpori ypostatice copulari et non potest proprie illud assumere. In hoc ergo stat sensus istius opinionis, quia eadem persona hominis est corpus, quod est altera pars compositi, est iterum anima et est tercio natura composita ex ambobus, et sic non tres homines, sed tres nature sunt homo unicus singularis, sicut in materia de corpore inanimato tres nature sunt idem suppositum et in materia de trinitate tres persone sunt una essencia."
2092,204,11,10,"top","Et patet ex dictis de Universalibus quod tales argucie non ponunt in numerum cum validis argumentis: ista persona humana est natura incorporea, et ista eadem persona est natura corporea, ergo natura corporea est natura incorporea, et ita de similibus quibuscunque, in quibus medium est commune, vel extraneacio supposicionis terminorum variat sentenciam premissarum, ut directe inferant conclusiones, quas arguentes intenderant; et patet, quomodo ista sentencia natu- "
2093,204,11,11,"bottom","ralis de formis et sciencia logicalis vel methaphisica de universalibus alludunt sibi reciproce. Nam sicut natura universalis est quodlibet suorum suppositorum vel singularium, que in illo communi quodammodo uniuntur, sic eadem res singularis est valde disparia, que omnia uniuntur in eodem supposito speciei, ut quilibet homo est natura spiritualis, cui accidit esse animam; est iterum natura vel essencia corporea, cui accidit esse corpus humanum, et hec duo incommunicabiliter sunt distincta. Et est tercio natura ex corpore et anima integrata, que distingwatur ab utraque et sic, si prima veritas velit, quelibet persona hominis, cum sit homo integer sex et divisim et sic primus perfectus numerus sublunaris. Nam racione anime est tria, scilicet memoria, racio et voluntas; et racione corporis, quod est altera pars compositi qualitativa, videtur eciam sicut anima supposita esse tria, scilicet materia, forma et earum connexio. Septimo autem, tamquam septimo die produccionis materiarum mundi, deus quiescens   in singulariter ac mirabiliter novo homine domino nostro Jesu Cristo, qui cum ad ista sex sit creatrix essencia, erit septem et per consequens omnes vices creature beatificabiles in se tam efficaciter beatificans quam eciam obiective. Nec est negandum, quin omnis persona hominis sit tres nature, due incomplete et tercia integra; verumptamen omnes ille tres sunt solum sex res, quarum quelibet est persona."
2094,204,12,12,"no","Unde non est inconveniens sed consequens, quod in numero materialiter dicto tria sunt 6   et 7 et sic de quolibet numero materiali permixtim, sicut patet naturalibus loycis, qui ponunt omne continuum esse coniunctim suas partes integre componentes; persona autem communis ad ista non ponit cum eis in numerum, sicut nec natura integra ponit in numerum cum illis duobus trinariis, que qualitative constituunt ipsam totam. Non igitur obest predictis, sed sequitur ex eisdem, quod omnis homo, sicut et tota universitas, sit numeris denarius et non plura; homo enim est tres nature, sex res duarum naturarum incommunicancium et una persona communis singularis, et tota universitas est decem genera, que sunt omnia create essencie. Principia autem generum, sicut et partes qualitative substancie, sunt per reduccionem et per accidens in genere vel specie eo, quod sunt principia vel partes qualitative unite ypostatice per se in individuo eius speciei."
2095,204,13,12,"top","Quod autem iste tres nature distingwantur ab invicem, sic videbitur. Nam spiritus creatus, qui est anima hominis, videtur tam patenter distinctus esse a materiali essencia, quod inter omnes creaturas videntur maxime distare ab invicem, cum una sit res spiritualis intellectiva, beatificabilis et informativa corporis, nulli preter deum subicibilis, per totum corpus multiplicata ac mole indivisibilis. Essencia autem corporea est omniquaque condicionis opposite, quia materia prima est primo corporalis, minime cognitiva, a beatificacione maxime elongata, non informata, sed informabilis, cuiuscunque forme substancialis vel accidentalis corporee subiectiva et per consequens ab omni agente passibilis, non potens "
2096,204,13,13,"bottom","multiplicari, cum sit inseparabiliter mole magna, fundamentum situs et cuiuscunque distensionis corporee. Unde si tot et tante differencie non sufficiunt istas distingwere abinvicem a maiori, ego nescio, quomodo aliqua distingwuntur abinvicem."
2097,204,14,13,"no","Quantum ad naturam autem ex istis duabus qualitative compositam videtur, quod distingwitur notabiliter ab utraque. Primo, quia componitur ex hiis ut partibus qualitativis natura prioribus, et ipsa est finis, gracia cuius utraque ordinatur; ergo ab utraque distingwitur: sicut enim methaphisicus capit per se notum, quod omnis totalis quantitas est maior sui parte, sic universaliter omnis sciencie professor capit tanquam per se notum, quod quelibet res ex qualitativis partibus vel quantitativis composita distingwitur ab eisdem, cum sit finis in ordine causacionis, posterior intencione nature, prestancior, quia valore maior. Unde sicut singularis quantitas, si esset pars, parificaretur sue parti in omnibus et sic idem esset et non esset, sic natura integra, si esset sui pars integrans, parificaretur sibi in bonitate, causacione et omnibus aliis, et tune esset pars et non esset pars, et sic idem simul esset et non esset."
2098,204,15,13,"top","Item ex attributis nature integre patet idem; nam ipsa intelligit et facit omnes actus anime proprius et verius quam ipsa anima, cum habeat in se duo principia, unde sufficiat per se efficere tales actus. Non "
2099,204,15,14,"bottom","sic autem altera pars qualificativa: ergo distingwitur. Unde propter concursum nature corporee et spirituum in capite dicit Philosophus in primo de anima, quod non differt dicere ipsam intellegere, edificare vel texere; cum ergo natura integra intelligit, wlt et sic de aliis actibus anime, natura autem corporea non sic, cum non habeat de se, unde sic faceret: sequitur, quod notabiliter distingwuntur ab anima, et multo evidencius appari cum ipsa sit divisibilis, palpabilis gressibilis et quomodolibet aliter accidenta corporee, quomodo non accidentatur vel accidentari potest anima istis."
2100,204,16,14,"top","Si non distingwerentur ista tria abinvicem, hoc fieret potissime, quia tam corpus quam anima est eadem res in numero cum illa natura integrata; sed si hec maneret, sequeretur per idem, quod illa natura corporea incompleta esset anima et conversim, quia utraque est eadem persona; sicut igitur non sequitur, hoc corpus est illud, quod est hec anima, igitur hoc corpus est hec anima, ita non sequitur, hoc est corpus illud, quod est hec natura integrata. Et sic de anima non sequitur, quod sit natura integrata, sicut in materia de Universalibus "
2101,204,16,15,"bottom","declaratur. Nam si deduccio talis procederet, sequeretur, quod hoc corpus intelligit, et hec anima graditur etc., quia illa est persona, cui accidencia illa formaliter insunt. Non ergo sequitur, hoc corpus vel hec anima est illud, quod est natura integrata ex corpore et anima. Igitur alterum illorum et tota natura taliter integrata, quia ista communis persona est communis ad corpus ad animam et ad naturam per se in genere resultantem, sic, quod persona pro tempore potest esse, quo non sit corpus nec anima nec natura integra ex utrisque composita, ut quando post mortem est spiritus; et patet intuenti."
2102,204,17,15,"top","Unde alias declaravi, quod hoc nomen homo finitur in scriptura quadrupliciter. Quandoque pro anima, unde in Genesi primo: `Faciamus hominem ad ymaginem et similitudinem nostram'; quod autem scriptura ibi per hominem intelligit creatum spiritum, patet per apostolum ad Col. 3o, ubi precipit, quod sint `induentes novum hominem, qui renovatur in agnicionem dei secundum ymaginem eius, qui creavit eum', et post probat, quod non est sexus distinccio vel materialis differencia, quoad illum. Et idem sentenciat ad Eph. 4o dicens 'Renovamini, inquit, spiritum mentis vestre'; quamvis enim `homo cum in honore esset, non intellexit et per inobedienciam similitudinem dei perdidit et sic iumentis factus est similis'. `Verumptamen permansit hic inquantum homo', ut dicitur in "
2103,204,17,16,"bottom","psalmo 38o. Ymago enim sensibilis est figura substancie; sed similitudo resultat ex coloribus pictura superadditis; sic spiritus creatus, cum sit essencia vere trina eo ipso, quod est ad ymaginem trinitatis et tunc ad similitudinem dei facta, quando pingitur virtutibus theoloycis. Non dubium itaque, quin eximius Propheta Moyses intelligit per hominem creatum spiritum et non corpus, quia adhuc nondum habuit deus liniamenta membrorum, ut homo exterior ad similitudinem dei fiat; et illud idem notabiliter et pulchre deducit Augustinus X11o de trinitate 7o. Non itaque valet significaciones terminorum confingere, nisi possint in scriptura incorrigibili reperiri."
2104,204,18,16,"top","Secundo sumitur homo pro corpore, quod est altera pars qualitativa compositi ut Joh. primo. `Verbum caro factum est', licet enim per carnem totus homo sane possit intelligi, ut patet per Augustinum omilia 54a Orosii. Katholice tamen et expressius ad "
2105,204,18,17,"bottom","denotandum exinanicionem et humiliacionem verbi dei intelligitur per carnem corporea essencia dei, que est materia prima proprie nichil. Sic enim loquitur scriptura de carne, ut patet in symbolo Athanasii et alibi crebrius in scriptura, nec refert, cum utraque essencia sit eadem persona. Et hinc dicit apostolus ad Rom. 7o. 'Scio autem, quod non inhabitat in me, hoc est in carne mea, bonum', et primum vocat apostolus hominem interiorem, secundum autem hominem exteriorem. Secunda ad Cor. 4o 'Licet', inquit, 'is, qui foris est, homo noster corrumpatur, tamen is, qui intus est, homo renovatur de die in diem; ubi primo patet distinccio per hoc, quod una natura est foris, altera intus, et una fortificatur ad debilitacionem alterius. Secundo patet, quod utraque natura est incompleta, cum vocatur homo noster. Tercio patet, quod sunt eadem persona, cum noster non distrahit, sed sequitur: Homo noster. Interior ergo homo, et tantum singulariter exprimitur homo.'"
2106,204,19,17,"top","Tercio modo accipitur homo pro natura integra, et istam significacionem solum acceptant plurimi philoso- "
2107,204,19,18,"bottom","phancium dicentes diffinitive, quod est homo animal racionale, et nec corpus mortuum nec spiritus est homo."
2108,204,20,18,"no","Quarto modo accipitur homo pro persona vel pro substancia, que est quelibet istarum trium naturarum vel rerum vel eciam omne ens contraccius, quod est aliqua earundem; et isto modo loquitur fides ex testimonio scripture, quod ille homo, qui creavit celum et terram, fuit natus de virgine, conversatus cum hominibus, passus, mortuus et sepultus, descendit ad inferos et ascendit etc. Non autem secundum naturam assumptam creavit seculum nec secundum deitatem paciebatur, nec secundum animam fuit mortuus et sepultus, nec secundum corpus aut aliam naturam integram descendit ad inferos, sed cum eadem persona fuit hec omnia, secundum aliquid fecit unum, et secundum aliud fecit reliquum, sicut optime congruebat; et sic loquitur apostolus 2a ad Cor. 9o de se ipso: `Scio', inquit, 'hominem huiusmodi sive in corpore, sive extra corpus nescio, deus scit, quoniam raptus est in paradisum'. Ecce, quod scivit se esse raptum et nescivit se in illo raptu esse se corpus vel animam; ideo sequitur, quod scivit se esse commune ad corpus et ad animam. Et ista quadruplex significacio pro intellectu scripture et arguciis solvendis cum diligencia est notanda. Alias autem significaciones pro sensu mistico de homine potest scrutator ex istis elicere et tantum de introductoria exposicione proposicionis proposite."
2109,205,1,19,"no","Sed instatur multipliciter ad istam sentenciam infringendam. Nam videtur primo, quod homo est tam materia prima, quam forma corporeitatis, et per consequens omnis homo in principio mundi fuit creatus, nunc ignis, nunc aqua, nunc semen, nine terra. Probatur conclusio: homo est commune ad quodlibet horum trium et ad omne, quod est aliquid eorundem; sed tam materia prima, quam forma corporeitatis est aliquod ens, quod est aliquid eorundem. Ergo etc. Aliter enim non saperet, quod persona primissimi hominis foret septem. Et patet minor ex hoc, quod omnis homo est essencia corporea, que est tam materia quam forma, quam compositum ex utrisque. Sicut ergo hic est predicacio secundum essenciam: homo est anima, ista essencia est materia; sic et hec: homo est materia, ut videtur. Et per idem videtur, quod anima sit corpus. Nam anima est persona corporea, ergo est corpus. Sic enim conceditur, quod natura divina est homo, animal et sic corpus, licet non sit corporea sed corporeum. Cum ergo sit anima corporeum, quia compositum ex corpore et anima, licet ex illis non componatur: videtur concedendum, quod anima sit corpus, nec valet dicere, quod homo equivoce sumitur in exemplis predictis, quia utrobique eandem personam significat."
2110,205,2,20,"no","Hic dicitur, quod oportet primo notare equivocacionem hominis supradictam. Secundo oportet notare distinccionem: sensum predicacionis formalis et sensum predicacionis secundum essenciam. Tercio notandum, quod non obest, sed congruit idem signum vel istum terminum significare eandem personam secundum dispares raciones. Cuius triplex exemplum ponitur."
2111,205,3,20,"no","Primum loyicum de recto et obliquo, que significant eandem rem et tamen equivoce propter disparem habitudinem modi significandi casuum, cui correspondet dispar habitudo realis: ut homo in recto significat humanitatem sub habitudine, qua forme subicitur, ut essencie substanciali vel accidentali in diversas verborum maneries, que de homine predicantur. Sed obliqui huius recti significant eandem humanitatem sub racione, qua forme alicuius modi sibi insunt et sic equivoce propter disparem modum significandi. Aliter enim non esset hec fallacia equivocacionis: Omne creatum intuetur verbum, omnis lapis est creatum, ergo omnis lapis intuetur verbum; nam maior est necessaria intelligendo verbum in recto. Sed conclusio est impossibilis; ideo est falsa equivocacio secundum Aristotelen in Elencis."
2112,205,4,20,"top","Secundum exemplum naturale est de nomine substancie prime per se in genere, exempli gracia "
2113,205,4,21,"bottom","ut ignis. Ipsum enim significat materiam primam, formam ignis et totum compositum, ymo tot species, quot fuerunt essencialia dati ignis, et constat, quod equivoce racione disparis habitudinis connotate. Aliter enim esset nomen non species specialissima, sed genus corporis, cum omne corpus significat. Nam omne, quod significavit, significat, scilicet aerem, aquam, terram et sic de speciebus omnibus mixtorum significavit, quando essencia ignis fuit huiusmodi specierum: Ergo adhuc cuncta significat. Nec aliter esset hic fallacia equivocacionis vel accidentis: Ista essencia est ista materia, ista essencia est ista forma, ergo ista materia est ista forma, nisi quia sub dispari racione est essencia materia et forma: Materia, ut in potencia ad igneitatem vel aliam formam, et forma, ut actualiter ignis, vel aliter quiditative formatum."
2114,205,5,21,"top","Tercium exemplum theoloyicum est de hoc nomine homo significante equivoce verbum et alium hominem, quia significat verbum sub racione, qua, ypostatice sibi contingenter assumpsit hominem. Et illa est racio multum dispar a quacunque racione puri hominis, quomodocunque consideretur. Unde racione istius equivocacionis deficit talis argucia: Omnis homo est creatus, filius naturalis dei est homo, ergo filius naturalis dei est creatus; supposito, quod subiectum consequentis intelligatur mere sub habitudine racionis increate. Nec ex istis infertur, quod verbum dei non sit homo eiusdem speciei cum aliis, vel quod non univoce aut sub eadem racione significet ille terminus homo filium dei et alios homines, quia, sicut stat eundem terminum "
2115,205,5,22,"bottom","esse simul univocum et equivocum, sic stat, ymo consequitur, ipsum significare sua supposita tam sub eadem quam sub dispari racione. Et patet, quod quattuor sunt dispares raciones, secundum quas hoc nomen homo significat omnia sua supposita secundum quatuor membra significacionis exposita."
2116,205,6,22,"no","Racio autem, sub qua anima est homo, est ista: Creatura per se racionalis, corpori unibilis. Racio vero, quare corpus est homo, est ista: Corporea creatura participacione racionalis. Racio vero, quare natura integra est homo, est ista: animal racionale. Sed quarta racio communis est, qua quidquid est homo, est ista creatura per se beatificabilis; et sic est homo communis creature racionali corporee et angelo, ut scriptura sepius vocat angelos viros et homines, ut beatus Augustinus, Gregorius et ceteri doctores locuntur concorditer. Ille autem, cui non placet angelos vocare viros vel homines, nec diabolum inimicum hominem, ut sanctum ewangelium eloquitur, potest dicere, quod homo sit descriptive creatura racionalis, potens esse corporeum, vel a priori modo, cuius scrutinium directe non pertinet huic loco."
2117,205,7,22,"top","Sed redeundo ad propositum conceditur cum Aristotele, quod concreta substanciarum per se in "
2118,205,7,23,"bottom","genere significant principaliter quale quid, id est qualitatem substancialem, ut album solam qualitatem significat, sicut homo humanitatem, que est forma substancialis, ut patet in Predicamentis. Essencias autem, quibus contingit inesse tales formas, significant secundario vel equivoce; et non sub eadem racione; sunt signa specierum, sed sub racione, qua significant formas communes; supposita autem specierum, cum sint per se forme huiusmodi, significanter habent significatum commune, licet confuse."
2119,205,8,23,"top","Ex istis premissis videtur michi, quod quilibet admittens predicacionem secundum essenciam, et  cum hoc ponens omnem personam hominis esse duarum tam disparium essenciarum utramque, habet consequenter concedere, quod omnis homo quarto modo intelligendo est materia prima, cum homo sit nomen commune concretum ad significandum: omne ens, quod potest animari est homo. Nec ex hoc sequitur, quod humanitas, animalitas vel corporeitas sit anima, vel quecunque forma positiva aut corpus sit materia prima. Sed quia philosophi aliqui abhorrent istam sentenciam, et videtur racio  impugnare, quod homo non sit materia prima, nisi secundum corpus, et illud non est materia prima, ergo neque homo; ideo notandum, quod verbalis dissensio stat in equivocacione signi, ut "
2120,205,8,24,"bottom","quidam non acceptant, nisi terciam significacionem hominis, ut multi philosophi naturales. Sed auctor scripture loquitur extensius de homine, unde videtur michi philosophicum et theoloycum, quod prima essencia ante omnem substanciam creavit duas essencias, priores substancia naturali qualitate, scilicet essenciam corpoream et essenciam incorpoream. Nec plures substantes essencias creare poterit; utraque autem illarum essenciarum est prior origine, quam est substancialis qualitas, ut diffuse alibi declaravi."
2121,205,9,24,"top","Natura autem corporea est vertibilis nunc in aerem, nunc in aquam, et sic de quotlibet formis substancialibus nature composite, licet omnes disposiciones sint accidentales illi essencie. Sed natura incorporea non potest propter indivisibilitatem et perfeccionem transmutari secundum substanciales qualitates, sed secundum virtutes ac vicia cum aliis actibus spiritualibus potest diversimode transmutari. Et hinc Avincebron posuit illam naturam habere spiritualem materiam proporcionaliter ad transmutacionem accidentalem, sicut natura corpo- "
2122,205,9,25,"bottom","rea habet materiam primam ad recipiendum disposicionem substancialem."
2123,205,10,25,"no","Sed ista contencio stat in signis; ulterius ordinavit creatrix essencia, quod iste due nature tam dispares connecterentur in eodem humano supposito ad figurandum connexionem ineffabilem circularem formantis principii primi ad naturam substancialem, que ultimo est creata; et sic personam hominis, ut michi videtur, intelligit scriptura nunc sub nuda et prima racione, qua est spiritualis creata essencia ante omnem formacionem disposicionis per se in genere, et nunc sub racione prima et nuda, qua est creatura corporalis essencia ante omnem disposicionem substancialem vel accidentalem et per consequens ante secula. Et tercio modo intelligimus hominem sub racione, qua sibi insunt disposiciones substanciales vel accidentales secundum quotlibet gradus, quos propter confusionem aufugio pro presenti."
2124,205,11,25,"top","Unde videtur michi theoloycum intelligere hominem secundum primum gradum essencie propter tria. Primo propter sensum scripture et sanctorum doctorum, qui locuntur conformiter. Nam persona divina secundum Augustinum dicit absolute primam essenciam ante omnem relacionem eciam intrinsecam; ideo consonum videtur, quod persona humana dicat essenciam creatam ante disposiciones substanciales vel accidentales in genere. Secundo, quod "
2125,205,11,26,"bottom","iste sensus elevat intellectum hominis ad considerandum ordinem, secundum quem creature a deo processerant. Et tercio, quod ista foret evidencia ad disponendum nostrum affectum, ut senciat humiliter de se ipso."
2126,205,12,26,"no","Quomodo, queso, non foret nobis racio elidendi superbiam, quod omnes post pure nichilum ex eadem manerie, scilicet materia prima, processimus omnesque ex eodem patre, scilicet deo creante animam, et omnes ad eundem finem disponimur? Tolle igitur accidencia media, et tune prescinditur superbiendi occasio."
2127,205,13,26,"top","Cum ergo persona hominis sic abstracte, et primo secundum gradum nature significatur, non sic autem alie per se substancie, non sequitur, si homo sit materia prima, ergo corpus, licet cuiuscunque corporis essencia sit ab inicio creata. Et patet, quomodo omnes tales creature sunt simul, supple in essencia, in causis secundis, ut forma universali vel communi materia, vel aliter in essencia individuali et propria secundum opus administracionis, ut loquitur Augustinus super Gen. Lio primo, cap. 29 et 30. Et patet, quomodo intelligitur illud apostoli ad hebr. VIIo: `Levi decimatus fuit in lumbis Abrahe' et illud Rom. 5o: 'In Adam omnes peccaverunt'; et sic non sine misterio philosophico "
2128,205,13,27,"bottom","vocantur omnes posteri 'filii Adam' crebrius in scriptura, quia secundum porcionem nature corporee quilibet homo fuit in Adam."
2129,205,14,27,"no","Sed dubitatur, utrum sit simpliciter concedendum, quod quilibet homo fuit in principio mundi, et videtur hoc dato inconsequens multiplex sequi; videlicet, quod quilibet homo fuisset, antequam fuisset conceptus et natus in utero, et quilibet eque senex cum quolibet, et periret omnis cognacio vel linea propagacionis humane."
2130,205,15,27,"top","Sed ista difficultas stat indubie in methaphisica. Ideo recitabo utramque sentenciam relinquendo pie sub dubio, quam Ioyicam auctor scripture plus approbaverit. Prima via concedit, quod omnis homo: fuit in principio mundi nunc corpus unius speciei, nunc alterius, secundum quod illa materialis essencia induit vel exuit novam formam; et homo sic intellectus est ante omnem propagacionem, cognacionem vel accidens creature, nec senescit vel exercet opus humanum, nisi forte per accidens pro tempore, quo copulatus cum anima vivit corporee. Et ista via concedit auctoritates apostoli et verba ac sentencias alias consimiles allegandas, nec scio istam loyicam vel in verbis vel in sentencia improbare. Et ista michi videtur sentencia beati Jeronimi in epistula ad Paulam et Eustochiam, ubi declarat Cristum semper fuisse et creari racione nature corporee assumende; eciam ante tempus, quia "
2131,205,15,28,"bottom","secundum Augustinum materia prima, que precedit tempus."
2132,205,16,28,"top","Secunda via magis ad homines dicit, quod non debet concedi simpliciter, quod omnis homo semper fuit; ymo, sicut supra est modificatum, quod non omnis creatura est deus, sed cum modificacione, quod omnis creatura secundum esse intelligibile, quod habet in deo, est deus. Ex quo non sequitur, quod sit deus iuxta doctrinam Joh. primo, 'quod factum est, in ipso vita erat'. Correspondenter iuxta modificacionem scripture concedendum est, quod omnis creatura fuit in causis secundis in principio mundi; non tamen omnis creatura fuit in principio mundi, ideo non sequitur: Omnes posteri, qui fuerunt in Adam, peccaverunt aut moriuntur in eo, ut loquitur sanctus Apostolus, ergo tunc fuerunt. Et satis est, quod essencia corporea, que est omnis homo, tunc fuit. Et patet, quod non sequitur: hec essencia tunc fuit, hec essencia est iste homo; ergo iste homo tunc fuit, quia iste homo non est ante creacionem spiritus; et racione unionis illius spiritus cum essencia materiali est iste homo materialis essencia. Ideo est idem, ac si sic argueretur: Verbum dei fuit ante mundum, et ipsum verbum est natura humana, ergo natura humana fuit ante mundum. Est enim equivoca extraneacio supposicionis in medio, cum minor extremitas sit per accidens superior ad medium vel ad maiorem. Nam sicut verbum racione dei- "
2133,205,16,29,"bottom","tatis fuit ante mundum, et alia racione, scilicet ypostatice assumpcionis, est humanitas: sic ista essencia racione corporeitatis, secundum quam parcialiter integrat mundum, fuit in mundi principio, sed racione unionis eius ad animam est ipsa iste homo; igitur iste homo non sortitur eius predicacionem ante dictam unionem, sed eversum est in verbi incarnacione et corporis humani unione, quia persona ibi est eternaliter ante assumptum. Sed hec persona prosequitur temporaliter post unitum: Et ideo concedi debet simpliciter, quod homo Cristus Jesus fuit ante mundum, quem creavit, sed non pure fuit homo ante mundum, sed cum modificacione, quod fuit in causis materialibus et originalibus ante animam, ut loquitur subtilis scriptura."
2134,205,17,29,"top","Unde considera diligenter triplicem differenciam hic et ibi. Hic enim natura precedens unitur et non unit; est pars et non natura integrata, non convenit pro priori tempore in racionabilitate et personalitate cum forma, que est anima. Oppositum autem est de verbo, humanitatem temporaliter precedente, quia verbum est illud assumens ac uniens, non autem assumitur; verbum est natura integra et utraque pars. Ideo dicitur, quod plenum hominem suscepit, ut corpus per animam et naturam integram per ambas. Tercio convenit saltem analoyee in racionabilitate et personalitate cum specie, quam assumpsit. Et propter talem convenienciam dicunt doctores, quod deus non potuit assumpsisse aliam naturam, quam racionalem. Digne ergo et philosophice est concedendum, quod homo ille fuit ante omnem creaturam, quia illa persona, que propter "
2135,205,17,30,"bottom","sui excellenciam tam integre assumpsit naturam humanam integram, sic se habuit."
2136,205,18,30,"no","Quicunque ergo concedit in isto articulo per locum a simili, discuciat, si persona hominis secundam aliquam naturam hominis, que ex integro est homo, sit ante generacionem hominis, sicut persona dei-hominis secundum aliquam naturam sui, que ex integro est homo, fuit ante mundum. Et constat quod non, cum deitas sit homo integer et non pars eius. Natura autem corporea hominis non est natura integra, sed pars eius; et insuper illud corpus incepit, quando ille homo incepit per individuacionem corporeitatis ex copulacione anime. Et sic patet, quod iste homo non fuit simpliciter ignis, aer, aqua, terra, semen vel aliud mixtum, sed essencia, que est iste homo, conceditur fuisse vicissim, ut supra, ignem, aquam et sic de aliis. Si ergo homo-corpus non fuit vicissim huiusmodi corporea simplicia vel mixta inanimata, sequitur, quod nec iste homo secundum hoc corpus, antequam  ipsum habuit, sicut verbum non semper habuit essenciam assumendam. Sicud ergo non sequitur, essencia, que est iste ignis, est tempore suo aqua, ergo iste ignis est aqua, sic nec sequitur essencia, que hoc corpus, tempore suo est aqua vel aliud corpus inanimatum; ergo hoc corpus fuit corpus huiusmodi."
2137,205,19,30,"top","Et patet solucio ad omnes scripturas autenticas, que dicunt, quod homo sit ignis, terra, aqua vel alia materialis essencia. Intelligunt enim vel essencialiter, "
2138,205,19,31,"bottom","quod homo sit illa materialis essencia, que tempore suo est corpus huiusmodi, vel per terram intelligunt absolute corporalem essenciam sive connotacionem qualitatis substancialis, ut Gen. primo: 'In Principio creavit deus celum etterram', id est naturam spiritualem et naturam corporalem iuxta sentenciam Augustini."
2139,205,20,31,"no","Sed est dubitacio ulterius satis magna, si homo sit corpus mortuum; et videtur michi, quod sit, ut patet ex testimoniis racionum naturalium et magistri Augustini posterius adducendum. Homo, enim, quamdiu manet spiritus creatus, qui erat, perpetue et habet idem corpus animatum vel inanimatum; ubicunque fuerit, sub divo, in cubiculo vel in sepulcro, manet tam corpus quam spiritus, licet non tunc manet natura integra ex illis principiis composita. Et hoc solum vocatur homo ab Aristotele; et ideo non mirum, si dicat, quod homo pro tempore suo, quo est mortuus, non est homo; sed stat inducta forma incineracionis post educcionem forme complexionalis conservari per spiritum, quod erit aliquamdiu post mortem hominis dissoluta compagine et elementis petentibus loca sua, et manet homo solum spiritus."
2140,205,21,31,"top","Et sic omnis homo est in principio tres nature, scilicet corpus, anima et compositum ex eisdem et illa composicione integra habet naturalem peryodum, qua conversando de viciis vel virtutibus libere "
2141,205,21,32,"bottom","contradictorie demereri poterit aut mereri. Secundo est due nature ab invicem separate, quarum prior habet inicialiter gaudium, vel penam proporcionaliter ad meritum hic in via. Sed interim corpus, quod nichil meruit vel demeruit, nisi per animam, iacet mortuum, nec boni vel mali pro illa morula quidquam sentit. Sed tercio, postquam homo aliquamdiu, scilicet usque ad iudicium, manserit spiritus, solus erit finalis copulacio naturarum et mercedis perpetue retribuende, secundum quod meruerat vel demeruerat hic in via; hec lex est filiorum Adam, qua non posset illis iustior vel racionabilior ordinari. Et si obicitur, quod Aristoteles cum suis discipulis, nec non doctoribus nostris ipsos sequentibus ponunt, quod non est pro mensura aliqua verus homo, nisi ex corpore et anima componatur, dicitur, quod tales argucie non sufficiunt in catholico gignere plenam fidem, specialiter cum errores philosophorum de anima faciunt, quod omnia reliqua, que dixerunt in ista materia, sunt suspecta. Unde significacio hominis supradicta, sicut et sentencia supradicta, est scripture sacre ac fidei catholice consona et expressa sentencia Augustini. Et istis habitis nichil nobis de aliis est curandum, nisi de "
2142,205,21,33,"bottom","quanto racione vel auctoritate scripture fulciunt illud, quod dicunt."
2143,205,22,33,"no","Sed obicitur contra hoc, quod corpus mortuum est homo, et videtur, quod homo potest esse non-homo iuxta dicta; nam illud corpus mortuum est homo positum, et illud potest esse non homo; ergo conclusio vera. Minor probatur sic: Anima est in celo, et illud corpus in sepulcro, per multa miliaria separata; igitur deus potest anichilare animam servato corpore, et tunc esset non homo, sicut corpus bruti mortuum; tunc non est propter exstinccionem anime: ergo conclusio. Et confirmatur ex hoc, quod nullum corpus est homo per aliquid formaliter, nisi illud realiter sibi insit; sed spiritus est omnimode separatus, igitur per illum non est corpus homo formaliter."
2144,205,23,33,"top","Quotlibet sunt tales instancie, que videntur istam sentenciam impugnare! Ad illud respondetur negando assumptum ut impossibile subducta equivocacione, nec oportet multum sollicitari, quid sequitur anichilato illo spiritu, qui est basis humanitatis, quia illo posito sequeretur deum non esse, et quidlibet aliud inferendum. Pro materia tamen dicitur, quod quantumcunque iste due essencie distiterint quo ad locum, semper tamen illis positis manet, quod spiritus habet corpus, nedum illo spiritu informabili, sed suo tempore informatum. Manet insuper unio illarum duarum substanciarum sive naturarum nedum in specie, sed unio ypostatica eiusdem suppositi singularis, que unio compatitur distanciam essenciarum ab invicem. Ideo non stat post copulacionem illas substancias commanere, nisi una sit subiectum alterius, et sic sufficit habicio talis nature corporee sine animacione "
2145,205,23,34,"bottom","intrinseca ad esse ydemptitatem, cum utraque naturarum in eadem persona hominis. Sed ne videar ex cerebro proprio tam altam sentenciam ad tempus insolitum ventilare: ecce magna magistri Augustini sentencialis et verbalis decisio super Joh. Om. 47: 'Videte', inquit, 'quid dixerim et intelligite: anima et corpus due res sunt, sed unus Cristus; ergo de homine querite: Ubi est Apostolus Paulus modo? Si quis responderit, quod est in requie cum Cristo, verum dicit; iterum si quis respondeat: Rome in sepulcro, verum dicit; illud michi de anima, hoc de eius carne respondet. Nec tamen ideo dicimus duos apostolos Paulos, unum, qui requiescit in Cristo, alterum, qui est positus in sepulcro, quamvis apostolum Paulum dicamus vivere nunc cum Cristo, et eundem Apostulum Paulum dicamus iacere mortuum in sepulcro. Et sequitur aliud anima, aliud corpus, quod corruptum iacet. Sed ex quo consorcium carnis et anime hominis nomen accepit. "
2146,205,23,35,"bottom","iam et singulum separatum utrumlibet eorum hominis nomen retinuit'. Hec Augustinus."
2147,205,24,35,"no","Si quis autem verbose sophisticans voluerit ad seriem verborum impugnare istam sentenciam, veritas liberabit. Non enim sequitur: homo est due substancie vel nature, ergo homo est duo homines, sicut patet eis, qui in noticia universalium educantur. Licet enim tam verbum, quam essencia corporea accidentaliter aut contingenter sit homo, tamen nec spiritus creatus corpori ypostatice unibilis, nec humanitas, quam primo et principaliter signum speciei significat, potest esse, nisi sit homo ulterius, quoad ultimo adductum, quod anima sit corpus. Videtur hoc michi negandum simpliciter; nec sequitur, si anima sit persona, que est corpus, quod ipsa sit corpus, cum nec sit natura corporea simplex, in cuius composicionem cadit anima, nec natura integra ex corpore et anima; et non est ad corpus pertinens, quod foret anima, nisi alterum illorum. Et ita non sequitur, anima est homo, ergo est animal vel corpus, quia, si maneret continue separata, foret homo, ut patet ex quarta significacione; et tamen nec foret animal nec corpus. Unde homo non est species subordinata animali vel corpori, nisi ad sensum tercium, ut dicit ypostatice unionem duarum naturarum, scilicet corporis et anime. Ad quem sensum locuntur philosophi et plebei."
2148,205,25,35,"top","Unde quelibet persona hominis prius naturaliter est homo, quam est animal vel corpus, quia accidit sibi, quod est animal vel corpus; et patet, quod racione "
2149,205,25,36,"bottom","medii communis deficiunt multi paralogismi in ista materia ventilati. Et ulterius dicunt quidam, quod deitas, sicut est verbum incarnatum, sic est homo et corpus et substancia, sed nulla natura creata. Sed alia responsio patebit inferius. Interim capiatur, quod deitas est plene trium personarum quelibet et nullius persone pars, sicut persona hominis communicatur tribus naturis et non componit cum aliqua illarum. Secus autem est de anima, que est contraccior quam persona; ideo deitas est is, qui est homo assumptus, quia persona verbi, et tamen non est aliqua natura humana, licet sit idem, quod est natura humana. Anima autem, cum non sic communicatur multis naturis sive essenciis, non est corpus, licet sit res, que est corpus."
2150,205,26,36,"no","Quondam autem dixi, quod corpus sumitur tripliciter in proposito: primo abstractive pro natura corporea simplici; secundo abstractive pro natura composita ex natura corporea et forma materiali et tercio concretive, prout est commune ad omne, quod est natura altero modo dicta. Et ad istum sensum concessi animam esse corpus vel substanciam sensibilem et sic essencialiter omne, quod est homo. Sed quia tunc videtur, quod anima sit materia prima, natura divina natura humana, et sic de multis fidei dissonis, nec occurrit, quomodo ex scriptura sit ista tercia significacio fundabilis, ideo mihi videtur modo, quod racionabiliter sit tacenda."
2151,206,1,37,"no","Secundo obicitur principaliter contra predictam sentenciam eo, quod tunc in quolibet homine essent duo corpora coextensa; nam corpus existens altera pars compositi, et corpus integratum ex illo corpore et anima videntur esse coextensa, quia per eundem situm extensa."
2152,206,2,37,"no","Sed hic sunt tres difficultates. Prima, si illud primum corpus componitur ex materia et substanciali forma vel aliter pure sit essencia, que est materia prima. Secunda, si sint duo corpora coextensa, ut unum, quod est pars qualitativa hominis, et aliud, quod est corpus integratum ex illo et anima, quomodo accidentibus distingwuntur. Tercia, si quelibet pars quantitativa unius sit pars quantitativa alterius."
2153,206,3,37,"top","In primo videtur michi, quod illud primum corpus existens pars qualitativa hominis componitur ex materia et forma. Primo, quia est mixtum, et in omni mixto sunt elementa per totum. Secundo, quia illud corpus est ex suis principiis intrinsecis aliquid, sicut et quelibet eius pars quantitativa. Sed nulla essencia materialis est aliquid, nisi per formam substancialem, que sit eius quiditas. Ex predictis ergo relinquitur ipsum, sicut et quelibet eius pars quantitativa, componitur ex forma et materia. Si enim anima intellectiva foret quiditas "
2154,206,3,38,"bottom","cuiuslibet partis quantitative hominis, tunc quelibet foret homo, et quelibet quidlibet, quia ab unitate materiali forme ultime numeratur et individuatur compositum. Querendo ergo, quid est caro, nervus vel aliud membrorum simplicium, non potest dici, quod est illud, quod est formaliter per animam, nec per formam aliam accidentalem."
2155,206,4,38,"top","Tercio, quia quelibet pars quantitativa hominis  est multipliciter accidentata, ut quanta, qualis, visibilis etc. Cum ergo omnis forma accidentalis presupponit existenciam forme substancialis, sequitur, quod quelibet pars quantitativa dicti corporis habet propriam formam substancialem, sicut habet propriam quiditatem. Nichil enim est quantum vel quale, nisi prius fuerit quid. Aliter enim posset dici, quod deus respiciendo extrinsece quodlibet corpus sine forma substanciali alia facit ipsum cum disposicionibus accidentalibus esse illud, quod est et cuiusmodicumque est. Non ergo videtur sufficere responsio, que dicit, quod nulla pars quantitativa hominis est quid, sed est pars hominis varie sensibilis, ut videmus, quia per idem sic diceretur de qualibet parte mundi, quod non est quid, sed pars mundi accidentata, que solum per reduccionem est aliquid. Sed mundus per se prius; ergo est quecunque pars quantitativa substancie, antequam est pars integrans suum totum. Item quodlibet elementum vel mixtum homogeneum non potest esse, nisi prius pars eius quantitativa sit substancia et sic aliquid per se in specie. Ergo a pari vel maiori "
2156,206,4,39,"bottom","nullum etrogenum potest sic esse compositum, nisi partes eius quantitative sint substancie materiales, composite ex materia et forma. Ymo oportet, quod sint diversarum specierum vel naturarum ex hoc, quod totum est etrogeneum. Aliter enim concedendum esset, quod quelibet pars hominis quantitativa esset perpetua, cum sit nuda essencia materialis, non habens in se formam substancialem, ad cuius desinicionem vel incepcionem corrumperetur vel generaretur. Et notandum est, quod generacio vel corrupcio pure formarum accidentalium non facit subiectum taliter simpliciter transmutari ex primo de generacione. Nemo enim dicit, quod corpus est omogeneum vel etrogeneum, id est disparium naturarum, propter solam variacionem fomarum accidentalium, quia sic cutis animalis, plume animalium et quotlibet corpora vocata a philosophis omogenea forent disparium naturarum, quod est contra rectilogos, qui noverunt quid nominis corporis vel nature. "
2157,206,5,39,"top","Nam materia prima non vocatur in elemento corpus, sicut nec alibi, nisi racione forme substancialis, a qua capit substancialiter suum esse ex 7o methaphisice et 8o. Ideo aliqua est racio quare philosophi vocarunt subiectum anime maxime elongate "
2158,206,5,40,"bottom","a fundamento nature, corpus naturale organicum pocius, quam subiectum forme elementaris vel celestis corporis. Non enim est materia prima tam patenter sensibilis et accidentata, uniens et nutribilis et augmentabilis, sicut sunt partes quantitative corporis humani, quia longe evidencius posset dici quodlibet mixtum materia prima. Nec valet responsio sophistica, que dicit, quod nulla pars corporis humani est in actu, quia certum est, quod corpus tam notabiliter magnum oportet habere partes, que aliqualiter sint."
2159,206,6,40,"top","Et queritur ulterius, quid est manus, digitus, caput vel alia pars homogenea, que componit; non enim potest dici, quod nichil, cum sit pars sensibiliter transmutabilis, quod potest soli materiali substancie convenire. Est igitur prius substancia, quam accidenti subicitur et per consequens oportet, quod prius sit aliud, quam pars hominis. Et stant raciones superius tacte. Item si corpus hominis sit materia prima perpetua, tunc homo secundum essenciam corpoream foret perpetuus et periret omnis transmutacio corporis animalis. Nam omnis generacio vel corrupcio substancie est transmutacio secundum formam substancialem subiecti primo moti; materia prima non est per se mobilis, ergo nec corpus hominis. Si ergo materia prima non sit corpus hominis, tunc non corrumpitur in morte hominis, quia nullam formam substancialem tunc exuit; nec est fingendum, a quo efficiente tam subito per totam formam substancialem receperit, potissime, cum forma substancialis materialis educta de potencia materie sufficientis principiatur ex debita com- "
2160,206,6,41,"bottom","mixione elementorum ad invicem. Sed constat, quod post mortem manent qualitates tam prime quam secunde, que infuerunt corpori, quando vixit. Ergo, cum accidencia non possunt manere sine prima permanencia substancialis forme, sequitur, quod eadem forma substancialis, que mansit in corpore vivo, manet ad tempus in corpore mortuo; sed et hoc consonat fidei nostre de corpore Cristi, quod iacuit in sepulcro; et consonat experimento sensibili de carnibus et aliis partibus homogeneis hominum et brutorum, que post mortem et ante videntur conformiter immutare singulos sensus nostros. Ideo, quantum nos possumus convincere de formis materialibus, forme parcium brutorum et hominum sunt in specie consimiles."
2161,206,7,41,"top","Ulterius quantum ad augmentacionem et deminucionem corporis materialis patet, quod materia prima non potest augeri vel minui cum adventu cuiuscunque advenientis sive nova materia, et, cum non sit activa, non potest alimentum attrahere, digerere vel assimilare. Scimus tamen, quod partes quantitative hominis, sicut sunt motive hominis ad deorsum, ita sunt sensibiliter appetitive et alimenti digestive, ut patet de stomacho; non, quod virtus membri digestiva facit de alimento nuda materiam primam, cum simplicia non nutriunt, sed de cibo et potu faciunt cambium, rorem et glutinum, sanguinem, spiritus et humores, ut ponunt philosophi, et post transmutant in membra solida disparium specierum; "
2162,206,7,42,"bottom","partes enim animalis, sicut partes simplices, habent proprias acciones."
2163,206,8,42,"top","Item omne motivum ex se est divisibile in per se movens et per se motum; omnis homo movetur ex se; ergo conclusio. Cum ergo materia prima non ex se movetur, relinquitur, quod pars materialis hominis superaddit materiam primam. Antecedens primum patet ex processu 7o Phisicorum et confirmatur ex dictis et dicendis in posterum, quod partes quantitative hominum vivunt sensitive per animas proprias, quod alienum est a materia prima. Unde naturales concedunt, quod membra non spermatica reintegrari poterunt, ut, sicut quatuor species humorum poterunt generari ordinate, ut sangwis ex fleumate, colera rubea ex sangwine, ac ex colera rubea melancolica, et non, ut in elementis, reciproce econverso, sic ex humoribus fit lac, semen et caro, et sic de multis partibus quantitativis animalium, ut satis edocent naturales. Unde 7o methaphisice 5o recitando substancias compositas sensibiles explicat Philosophus de elementis, animalibus ac partibus eorum; de materia vero prima dicit infra 8o, quod nec est de se quid, nec quale, nec aliquid aliorum encium, sed omnino insensibilis, sed solum cognosci- "
2164,206,8,43,"bottom","bilis per analogiam ad formam, ex primo Phisicorum. Cum ergo cuiuslibet corporis omogenii quelibet pars quantitativa sensibilis sit eiusdem nature cum toto, et quotlibet partes quantitative hominis sunt homogenee: sequitur, quod sunt eiusdem nature specifice secundum disposiciones illis subicibiles indubie."
2165,206,9,43,"top","Si autem aliqua substancia corporea distingwitur a prima materia, oportet membra hominum sic distingwi. Illa itaque informis materia non est corpus organicum naturale subiectans immediate vires anime composite, ut loquitur Philosophus secundo de anima. Sed quia videtur sanctum Thomam et eciam doctorem Egidium cum suis sequacibus sentire oppositum, videtur michi, quod sic possunt cum veritate et sentencia naturalium concordari, quod ipsi intellegant per formam substancialem formam, que est essencialis toti composito sic quod nulla forma vocetur substancialis in animali, nisi que est de essencia animalis, illa autem vocetur forma substancialis parcialis, que est essencialis illi parti. Et sic, licet in homine sint quotlibet forme substanciales in membris, omnes tamen sunt accidentales homini et proporcionaliter de ceteris est dicendum. Utrum "
2166,206,9,44,"bottom","autem sic intellexerunt vel aliter non contendo, sed puto me scire, quod sic forent dicta eorum consona racioni et ad sensum alium patenter dissona veritati. Videtur ergo michi, quod nedum totum corpus hominis, sed quelibet eius pars quantitativa habet substancialem formam proporcionaliter diversam, ut sua quiditas variatur."
2167,206,10,44,"no","Et patet ad primam difficultatem solucio, ex qua cum declarata distinccione inter corpus, quod est pars qualitativa hominis, et corpus, quod est totus homo ex corpore et anima integratus, ut patet primo capitulo."
2168,206,11,44,"no","Videtur solucionem secunde difficultatis lucescere, scilicet, quod illa sunt duo corpora, unum participacione forme extrinsece, quo ad eius esse inanimatum, et aliud per se ab intrinseco animatum, quia ab anima, que est per se eius pars qualitativa, et sic communicant in materiali principio. Sed cum quelibet pars quantitativa sensibilis compositi ex corpore et anima habet disparem formam substancialem a forma substanciali corporis simplicis remanentis, patet, in quo differunt iste due nature corporee, et sic oppositum tercii dubii elucescit. Istud tamen patebit planius, cum materia de multitudine animarum tractabitur."
2169,206,12,44,"top","Sed pro extensione corporum est notandum, quod diversi diversimode locuntur de coextensione rerum. Quidam dicunt, quod nulle sunt substancie coextense, nisi habeant incommunicantes materias coextensas. "
2170,206,12,45,"bottom","Ideo nulla forma coextenditur cum alia in subiecto. Alii dicunt quod eo ipso, quod sunt duo posicionem corpoream habencia per eundem situm coextensa, sunt diffusa. Et sic forme substanciales et essenciales accidentales coextenduntur adinvicem eciam cum subiecto. Sed quia non est philosophorum ponere vim in verbo ad misso illo modo loquendi et limitata mixtione ad corpora concedenda: videtur michi prima conclusio in capite recitata, quod in quolibet homine sunt duo corpora coextensa, sed communicant ex equo in eadem materiali essencia. Ideo non sequitur penetracio vel duarum materiarum possibilis coextensio."
2171,206,13,45,"no","Sed contra ista instatur tripliciter."
2172,206,14,45,"top","Primo ex hoc, quod omne adveniens enti in actu est accidens. Sed anima intellectiva advenit corpori composito ex materia et forma et per consequens enti in actu; ergo est accidens. Sed pro isto dicitur, quod sensus assumpti est iste, quod omne formaliter adveniens enti in actu non faciens quid aliud est ei accidens, et iste sensus est methaphisicus proximus per se notus. Stat autem aliquid reliquo advenire faciendo ipsum formaliter accidentari cum hoc, quod adveniens in se sit substancia, ut patet de deo inhabitante hominem per graciam, de diviciis adiacentibus homini faciendo ipsum divitem, de quolibet nutrimento animalis, quod facit ipsum tam in qualitate quam in quantitate variari. Illud autem adveniens est substancia, sed suo adventu causat formam inherentem, que est accidens, et sic non "
2173,206,14,46,"bottom","advenit formaliter ab intrinseco. Verumtamen natura illa inferior disposita adiacere alteri accidentaliter dicitur esse accidens illi, cui accidit, ut bona extrinseca accidunt homini modo, quo corpus subordinatur anime, ut sibi subserviat, et anima potest separari ab illo et non econverso. Ideo rectius diceretur, quod corpus accidit anime, quam econtra. Anima enim est forma exemplaris corpori essenciali extrinseca, conservans lumine suarum virtutum formam complexionalem corporis cum omnibus suis naturalibus accidentibus, sicut luminosum conservat continue lumen suum. Unde anima, licet ad animacionem, que est actus primus, quem communicat corpori, requirit preexistenciam corporis, non tamen ad esse suum conservandum, sed inchoandum secundum legem nature. Et pro illo priori, quod non potest esse instans temporis sed nature, corpus causat quodammodo animam materialiter et recausatur ab anima alio genere et gradu prioritatis tam efficienter quam finaliter pro eodem instanti temporis. Ideo non mirum si anima afficitur corpori, cum inanimata inclinantur ad legem et integritatem sui integrati propter finalem causanciam conservandam. Si ergo corpus animatum ab intrinseco reciperet formam subiectivam, per quam non fit quid aliud, illa forma indubitanter esset accidens; ut si homo post plenum esse hominis reciperet subiective animam, per quam non fit nova substancia, anima indubie esset sibi accidens, quia forma, que adest et abest "
2174,206,14,47,"bottom","suo primo subiecto preter eius corrupcionem. Forma enim pure naturaliter, quantum potest, informat continue, nec potest induci in subiectum vel manere cum illo subiecto indisposito, ut informet."
2175,206,15,47,"no","Secundo obicitur ex hoc, quod utraque substanciarum materialium est idem corpus in numero, ergo non sunt diversa corpora; probatur consequencia eo, quod superfluit ponere plura, ubi pauciora sufficiunt. Sicut ergo quelibet persona divina eo, quod eadem substancia in numero, non est alia substancia, quam est reliqua, sic utraque rerum corporearum predictarum, cum sit eadem substancia in numero, non est dispar substancia ab alia. Et assumptum argumenti videtur ex hoc patere, quod utraque rerum istarum corporearum est idem homo in numero iuxta opinionem dictam. Ergo est idem animal in numero et per consequens idem corpus in numero, cum ad unitatem inferioris sequitur correspondens unitas superioris."
2176,206,16,47,"top","Sed quantum ad istud videtur, admissa tercia significacione corporis in proximo capitulo supradicta, adhuc non obest, sed sequitur duas predictas naturas corporeas esse duo corpora, quamvis sint unum et idem in numero, ut tres persone sunt tres res et ad modum loquendi Grecorum tres substancie, sed secundum nostrum modum loquendi sunt tres subsistencie, et sunt una tamen res simplicissima et una substancia. Sic non obest illas esse substancias et tamen unam substanciam communem; "
2177,206,16,48,"bottom","nec movet similitudo de trinitate increata ad negandum illas esse duas substancias, quando, si due persone divine essent due essencie vel nature, tunc essent due substancie, ut patet de patre et Cristo. Sed quia tres persone divine sunt adintra unita natura simplicissima, et non sic humanitas, ideo non est color, si pater et spiritus sanctus non sunt dispar substancia, quod per idem nullus homo est dispar substancia."
2178,206,17,48,"top","Ulterius tamen pro materia videtur michi probabiliter posse dici, quod iste homo plus communicatur quam hoc corpus vel hoc animal; nam iste homo communicatur isti spiritui, cum manet homo spiritu per se existente, quando non manet animal sive corpus; et sic negatur, quod ista duo sunt idem animal vel corpus idem in numero; nam prior natura corporea est corpus et non animal. Illud autem animal est corpus aliud, quam eius pars materialis qualitativa; homo autem, cum communiter sit ista tria, est post corpus mortuum secundum naturam priorem corpoream, et prius animal secundum naturam ex corpore et anima complete compositam. Unde non est maior color, quod anima sit corpus, si sit persona, que est corpus, quam si concederetur, quod homo est asinus, vel quod deitas est humanitas quia est persona hominis, que est humanitas. Ideo, ut alias dixi in materia de Universalibus, si ista argucia procederet, quodlibet esset quodlibet, quia quodlibet est idem in aliquo cuilibet; videtur ergo michi probabiliter concedendum, quod deitas est "
2179,206,17,49,"bottom","essencialiter, sed non formaliter homo; essencialiter dico, quia essencia domini nostri Jesu Cristi, quam eternaliter habet ante assumptum hominem, est deitas, et illa persona est homo formaliter, quia humanitas. Et sic videtur michi negandum, quod deitas sit animal, corpus et substancia vel creatura, quamvis sit illud, quod est quodlibet istorum, quia per idem esset substancia et essencia increata, et per consequens creatura, quod non sequeretur ex hoc, quod est homo, nisi foret homo formaliter, sicut Cristus. Ideo, quamvis Cristus sit homo, et ille homo sit animal et per consequens creatura, tamen deitas non est homo secundum illud, quod est verbum animal vel aliqua creatura,, sed secundum illud, quod est deus ante quamlibet creaturam. Scio tamen, quod homo potest uti dictis terminis concretive et concedere, quod natura divina essencialiter est animal, corpus et substancia. Sed ego nec scio nec audeo fundare in scriptura nec seminare istam sentenciam, contentatus de concrecione hominis supradicta."
2180,206,18,49,"top","Tercio obicitur ex hoc, quod positis duobus corporibus coextensis forent duplicite qualitates, quantitates et cetera accidencia coextensa, et sic duo puncta in eodem situ indivisibili, proporcionaliter et de lineis et superficiebus, quod est impossibile, ut patet loycis, qui considerant, quod tales "
2181,206,18,50,"bottom","non potuerunt coextendi, nisi possent continuari faciendo quantitatem inequalem sue medietati, cum intensive non possit aliquid componi ex talibus quantitatibus, nisi unum pedale posset esse magis pedale, quam reliquum par sibi simpliciter, quod non est intelligibile. Ideo, ut alias dixi, cum quantitatis sit solum quantificare subiectum, quod non potest sub eodem gradu magnitudinis magis et minus suscipere, sequitur, quod nec quantitas, ut recitat Aristoteles in predicamentis, competeret cuilibet quantitati. Et quod possibilis sit composicio quantitatum posita tali co extensione, patet sic. Nam omnis pars quantitativa corporis, quod est pars qualitativa hominis, continuatur cum parte quantitativa hominis et econtra: ergo quantitas cum quantitate, et per consequens ex totalibus fit una. Et conformiter arguitur de qualitatibus et omnibus accidentibus coextensis per hominem, quod est manifestum impossibile, cum eque intensum sit corpus, quod est altera pars hominis qualitativa, in quantitate, motu et quocunque accidente, quo per totum communicat, sicut est totum compositum, cum tamen videtur, quod, sicut corpus est pars tocius integri, sic eius accidens sit pars integra accidentis, que est causa "
2182,206,18,51,"bottom","eius intrinseca, ut videtur; et sic motus componeretur ex suis partibus intensivis, sicut et qualitates secunde denominarent compositum in duplo et intensius quam corpus, quod est eius pars qualitativa, que omnia cum suis sequentibus sunt impossibilia. Nec valet dicere, quod idem et non distinctum sit accidens corporis hominis et tocius compositi, quamvis subiecta diversificentur, ut contingit de materia prima et elemento, quia materia prima, cum sit potencia de se non actuata, nullum accidens per se vel immediate subiectat; sed corpus hominis, cum componitur ex materia et forma, per se subiectat complexionem et qualitates illi necessarias cum ceteris accidentibus requisitis; ergo per se et primo denominatur illis accidentibus, et homo non nisi secundum illud corpus."
2183,206,19,51,"top","Hic dicitur, quod homo, sicut est tres nature, sic est accidentatus tripliciter. Nam secundum interiorem hominem intelligit, amat, racionatur et alios actus exercet, qui sibi primo conveniunt, sine aminiculo corporali, et secundum illum est sapiens, virtuosus et immortalis. Secundo secundum corpus simplex, cuius forma substancialis, que est corporeitas, per totum extenditur, est quantus, locatus, qualificatus et accidentatus accidentibus materialibus, ut calidus, coloratus, et sic de qualitatibus ceteris tam primis quam secundis, que corporeitatem ex mixcione resultantem inseparabiliter consequuntur. Tercio secundum naturam integram est accidentatus accidentibus, medio modo procedentibus ex "
2184,206,19,52,"bottom","utrisque naturis prioribus, et neutro illarum possunt per se competere, ut ambulare, sentire, dormire, vigilare, vivere corporaliter, ymaginari, intelligere et velle, de quanto concurrit organum corporale, ut dicetur post de spiritibus animalium in cerebro subiectantibus sensus interiores, et sic de virtutibus moralibus et aliis dependentibus ab organo corporali. Et iste est sensus Philosophi primo de anima, quando dicit, quod anima non plus intelligit, supple intelleccione, que primo competit composito, quam edificat vel texit."
2185,206,20,52,"top","Istis notatis negaretur extensio accidencium modo, quo dictum est, sive interimitur tanquam impossibile; nec est quamlibet rem esse quantam quantitatis, sed solum substanciam materialem secundum formam corporeitatis esse quantam est quantitas per se in genere quantitatis, et tunc est forma substancialis, fundans quantitatem extensam ad omnem punctum in homine. Ergo non est linea vel superficies vel corpus de genere quantitatis, nisi que est illud corpus vel partem eius quantitativam esse huiusmodi; hominem enim esse quantum est ipsum esse illud corpus quantificatum, et naturam integram esse quantam est ipsam habere illam partem quantitativam sic quantam, quod non est quantitas formaliter, sed habicio partis qualitative sic quante, cum nulla anima sensitiva per totum sic extenditur; et corre- "
2186,206,20,53,"bottom","spondenter dicitur de ceteris accidentibus respiciendo semper per se ad sua subiecta."
2187,206,21,53,"no","Et patet, quomodo racione communis humanitatis corpus est intellectivum, indivisibile, perpetuum et sic de ceteris anime convenientibus intelligendo talia predicata in neutro genere substancie in predicacione secundum essenciam et econtra; spiritus ille est animal corporeum mortale, et sic de aliis, quia eadem communis persona est huiusmodi. Et patet solucio."
2188,206,22,53,"bottom","Cap. IV."
2189,206,23,53,"no","Restat ulterius pertractare de multitudine et ordine formarum in homine. Quoad primum patet ex dictis, cum omnis forma substancialis sit quiditas et econtra, quot sunt partes quantitative hominis, quarum quelibet est aliquid, tot sunt forme, et per consequens, cum anima sit quiditas corporis unientis, patet, quod tot sunt anime in homine, quot sunt partes quantitative eius unientis vitis propriis. Et ut magis appareat, quod communis scola hodie audiens loqui de anima vel formis aliis quibuscunque concipit, propter diversitatem nominis, quod omnis forma substancialis, et specialiter anima, sit res per se possibilis, distincta essencialiter a subiecto, ideo premittenda est racio quiditatis anime in communi."
2190,206,24,53,"no","Pro quo notandum, quod omnis anima, cum sit univoce forma cum aliis, est substancialis disposicio, qua corpus dicitur animatum; sicut enim forma ignis est igneitas, forma lapidis lapideitas, forma metalli"
2191,207,1,54,"bottom","metalleitas, forma plante planteitas, et sic de ceteris, quorum quiditati substanciali, cum voces deficiunt, secundum regulam Aristotelis licet fingere: sic cuiuscumque animalis forma ultimata est animalitas, ut forma equi equitas, forma hominis humanitas, et proporcionaliter de cunctis naturis corporeis quibus formaliter inest vita. Et hoc est, quod intendit Philosophus 2o de anima primo capitulo, describens animam sub hac forma: 'Anima' inquit, 'est actus corporis organici phisici, habentis vitam in potencia'; quod tantum est dicere, ac si intenderet, quod anima est quiditas corporis naturalis instrumentati, ut possit actus vitales elicere. Unde cuiuscunque nature corporee viventis anima est ipsum animari et per consequens quiditas animacio sive vita. Vivere enim viventibus est esse, et hinc dicit Philosophus 2o de anima 8o, quod anima est quidquid erat esse viventis "
2192,207,1,55,"bottom","corporis; sed quia vita nunc sumitur pro duracione corporis viventis, nunc pro actu vitali elicito et nunc pro quiditate viventis, ideo Philosophus modificans actum, qui est genus anime ad substancie quiditatem, dicit, quod anima est actus primus; quiditas enim presupponitur ad duracionem et actum elicitum."
2193,207,2,55,"top","Unde 2o de anima 7o 'Non,' inquit Aristoteles, 'oportet querere, si unum est anima et corpus, sicut neque ceram et eius figuram'; wlt dicere, quod sicut in artificialibus figura cere non est nisi essenciam ceream figurari, et sic in naturalibus anima non est nisi essenciam organicam naturaliter animari: Unde non requiritur aliquod ligamentum, ligans animam cum corpore, sicut requireretur, si anima esset res, que posset per se existere. Et ista est plana sentencia Aristotelis et commentatoris sui 8o methaphisicorum ultimo. 'Non', inquit commentator, 'est "
2194,207,2,56,"bottom","differencia inter composicionem anime et corporis et composicionem cupri cum tribus angulis. Et sic, ut non accidit questio in composicione figure cum cupro, opportebit, quod non accidat questio in composicione anime cum corpore. Anima enim habet se ad corpus, sicut figura ad cuprum, et albedo ad superficiem: omnia enim sunt perfecciones et forme subiecti; et anima cum corpore sunt unum, sicut "
2195,207,2,57,"bottom","dicimus, quod prima materia et forma sunt unum, cum anima non sit nisi essencia eius, quod est in potencia animatum esse, esse animatum in actu. Ecce plana sentencia Aristotelis et commentatoris sui de quiditate anime eadem sentencie supradicte. Aliter enim anima non esset univoce forma cum aliis, que de potencia materie educuntur."
2196,207,3,57,"no","Et ignorancia huius methaphisice de anima fui ego et forte alii mei similes plurimum excecatus, sompnians, quod anima, et specialiter humana, sit res, que poterit a corpore separari. Tales autem formas nemo probare poterit; formas autem materiales predictas, que sunt quiditates substancie corporee, est facile naturalem convincere, specialiter, si in errore loyce non contendat."
2197,207,4,57,"top","Ex istis plane sequitur, quod quelibet pars quantitativa viva in homine habet propriam animam, et per consequens tot sunt anime in quocunque homine, quot sunt parcium huiusmodi quantitativarum quiditates. Patet sic: quelibet talis pars quantitativa est aliquid, quod non est alia pars, et per consequens in existendo aliquid, ad quod habet propriam quiditatem; et cum omnis quiditas viventis corporis sit anima, ut patet superius, sequitur conclusio. Et patet in universali sentencia de multitudine animarum in homine, nec valet dicere, quod anima hominis sit anima cuiuslibet partis talis, cum quiditates talium distingwuntur, et ille sunt anime. "
2198,207,4,58,"bottom","Cum ergo partes quantitative hominis exercent actus nutricionis, taccionis vel alterius sensacionis: sequitur, quod forme, a quibus sunt id, quod sunt, potentes sic agere, sint perfecciores quam forma materialis, non-anima."
2199,207,5,58,"no","Et ultra ex diffinicione anime declarata superius, sequitur, quod quelibet talis forma sit anima: non enim secundum animam hominis vel virtutem eius quodcunque membrum vivit formaliter, quia partes huiusmodi quantitative habent vitam propriam et propriam quiditatem, et hoc est anima. Ymmo, cum omnis informacio accidentis presupponit formam substancialem vel quiditatem, quam ipsa consequitur, patet, quod virtus talis presupponit animam, cum prius oportet essenciam esse aliquid, antequam sit accidentaliter aliquale. Non ergo est evidencia naturali philosopho, quod partes plantarum, spongia maris, partes vermium incisorum, et sic de ceteris vegetabilibus, habent animas, quin pari evidencia vel maiori partes quantitative hominis. Nam quiditas vel forma intrinseca talis partis est principium activum motus vitalis perfeccioris, quam est forma unius vel alterius vegetabilis precisi de stipite; ergo cum a naturali operacione convincitur quiditas forme ex secundo Phisicorum, quare non concederetur pars quantitativa hominis propria anima animari?"
2200,207,6,58,"top","Sed ulterius notandum, quod, licet in quolibet homine sint quotlibet anime, tamen cuiuslibet hominis est tantum una anima, que de potencia materie est educta. Ex quo patet, quod multum differt formam "
2201,207,6,59,"bottom","esse animam in homine, et esse animam hominis vel humanam. Prima pars patet ex superius declaratis, et secunda pars ex hoc est evidens, quod tantum est una quiditas unius substancie; omnis anima est quiditas, ergo tantum est una anima unius substancie; et tercia pars patet ex hoc, quod proporcionaliter, ut materia est in commixcione vel complexione perfeccior, est forme perfeccioris capacior et materialiter causancior. Sed corpus humanum est plus reductum ad temperamentum, quam corpus aliud sublunare; ergo multo perfeccius sufficit formam superadditam principiare. Si ergo materia terrenascencium atque reptilium causat precipue passive disposicionem substancialem vel quiditatem substancie, multo evidencius corpus hominis sic causabit; et cum non sit possibile, quod lux dans formam materiali essencie deficiat sue capacitati, cum forma sit quiditas materialis nature, sequitur, quod cuiuslibet hominis corpus habet animam de suis intrinsecis resultantem."
2202,207,7,59,"top","Et iste videtur mihi plane sensus commentatoris 8o Metaphisice commento ultimo, ubi dicit: "
2203,207,7,60,"bottom","'Forma corporis non est ita in actu, ut sit aliud a re particulari, cuius est forma, ita, quod res particularis et eius forma sint duo diversa; unde qui ponit, quod anima et corpus sunt duo diversa, contingit ei dicere, que sit causa ligamenti anime cum corpore. Qui autem dicit, quod anima est perfeccio corporis, et quod corpus non existit sine anima, non sunt apud eum duo diversa, nec accidit ei questio hec.' Et sequitur: `Causa autem discrepacionis hominum in ista materia est, quia ponunt idem, quando est in actu, et quando est in potencia, esse diversum, et tamen in rei veritate est unum. Illud enim, quod fuit in potencia, est in actu, et non sunt hec duo diversa.'"
2204,207,8,60,"no","Ex istis verbis commentatoris patet sentencia sepe dicta de formis substancialibus, quod sunt idem essencialiter cum subiecto."
2205,207,9,60,"top","Item proporcionaliter ut activum principium est perfeccioris effectus ex se productivum est ipsum agens perfeccius. Sed homo est animal perfectissimum sublunare, ergo est perfectissimi effectus inter alia animalia  productiva. Maior patet ex eo, quod perfeccio active potencie vel actus, quem efficit, attenditur penes perfeccionem effectus, quem sufficit per se producere. Ille enim est finis, gracia cuius ordinatur potencia et finis imponit necessitatem, mensurans talia ex 2o Phisicorum. Et hinc in 4to Methaphisicorum dicitur ani- "
2206,207,9,61,"bottom","mal perfectum, cum sibi simile potest producere, ut animal est sic perfectum in media etate, et non in altera extremarum. Unde 2o de anima commendat Philosophus virtutem generativam ultra augmentativam eo, quod generativa diutius conservat speciem producendo novum individuum animalis; augmentativa vero solum conservat individuum iam productum. Ex istis videtur, cum bruta minus perfecta sufficiunt ultra inanimata sibi similia in natura producere, multo magis homo, quocunque bruto perfeccior; sed hec sonat sentencia philosophica et catholica, que texit genealoyias hominum secundum effectus et ordine generative potencie, que aliter superflua foret in homine. Sed cum generativa terminatur ad formam, que est complementum et quiditas generati, sequitur, quod vis generativa hominis sufficit ad hec se extendere, sicut generativa brutalis."
2207,207,10,62,"no","Sed constat, quod passiva ministracio materie non arguit potenciam generandi, cum tunc terra maxime gigneret substancias sublunares, nec sola produccio qualitativa, quia elementa et bestie sufficiunt eciam formam substancialem producere, quod est perfeccius, quam alterius forme accidentalis produccio. Non ergo terminatur extensio generative potencie in homine ad formam accidentalem solummodo, quia tunc indubie perfectissima eius operacio deficeret a generativa in bruto, cum omnis substancia sit perfeccior accidente. Et sic intelligitur scriptura ad litteram, quando dicitur Gen. 12o, quod Abraham tulit Saray, Loth et animas, quas fecerant in Aram, et ierunt in terram Chanaan. Sicut enim homo facit materialem essenciam animari, sic facit animam, cum sit idem. Aliter enim nullum brutum facit animam, nec agens creatum formam aliquam. Non ergo oportet timere sophisticam, quando Abraham et Loth fecerunt animas, sicut scriptura dicit ad litteram."
2208,207,11,62,"top","Item vis augmentativa sufficit in homine producere formam carnis et sic de formis ultimis cuiuscumque partis quantitative humani corporis; sed omnes ille forme substanciales, ut patet ex dictis, sunt anime. Ergo vis augmentativa hominis sufficit producere animam; sed vis generativa hominis nutritiva perfeccior habet se ad totum hominem, sicut augmentativa ad eius partem quantitativam; ergo vis "
2209,207,11,63,"bottom","generativa hominis sufficit formam tocius producere. Aliter enim non foret homo univoce, sed summe equivoce generatus, cum proximum per se generans non conveniret cum generato eciam in genere, cum solum deus dat formam hominis. Et certum est, quod solum illud generat animatum, quod eius animam producit, cum elementa et quotlibet animata sufficiunt dispositive transmutare subiectum secundum formas accidentales, ut forma, qua generatum perficitur in specie, consequatur; et tamen illa non generant animal ex hoc, quod non dant specificum complementum, nec conveniunt in specie cum producto. Solum enim est talis generacio equivoca ex 7o methaphisice; ymo, si consideremus quiditatem forme et accionem virtutis informative in semine, videbimus, quod sicut virtus informativa seminis facit illam esse vivum, sic generat in ipsa vitam vel animam, cum sit idem. Quiditas enim essencie corporee est eius substancialis forma et anima, si natura ipsa vixerit."
2210,207,12,63,"top","Et patet, quod non est intelligendum, forma, qua substancia materialis est formaliter illud, quod est forme absoluta essencia, quam dator formarum separatus ut deus, vel alia ficta intellectiva appropriate per se copulavit cum subiecto, sed agens proximum consimilis speciei cum genito facit mix- "
2211,207,12,64,"bottom","turam parcium, et per consequens totum esse illud, quod est, et per consequens quididatem. Deus tamen est principale agens utrobique, sicut et concurrunt corpora celestia et quicunque spiritus in agendo. Sed accio talis multum est equivoca."
2212,207,13,64,"no","Contra istud instatur tripliciter. Primo, quod omnis homo habet infinitas animas, formas vel quiditates. Nam quot sunt forme in homine, et specialiter si sint partes sue vel partes parcium, tot formas habet, quia easdem in numero; sed quotlibet sunt huiusmodi anime vel quiditates in homine, ergo omnes huiusmodi animas homo habet; et cum hic non sit solum istas animas homo habet, et homo habet istas animas, sequitur, quod homo habet quotlibet animas."
2213,207,14,64,"top","Pro isto suppono, quod sit limitacio de formis substancialibus, que sunt quiditates substancie; secundo suppono, quod quiditas vel anima, in quantum huiusmodi, dicat relacionem ad illud, cuius est quiditas; et tercio suppono antiquam loycam, quod coniunctis termino relativo et possessivo immediate ad invicem in proporcione affirmativa de inesse implicatur relacionem esse inter ea, que primo significant; ut, si iste est pater tuus, vel habeas istum patrem, tunc ipsius paternitas ad te est relacio. Et hinc significanter dicunt sophiste, quod canis, qui est pater alterius, est tuus, quia de possessione tua; et tamen non est pater tuus eo, quod tunc esses eius filius, et sic, hoc caput est tuum, et tamen non "
2214,207,14,65,"bottom","est caput tuum et ita de ceteris. Per ista patet, quod nullius partis quantitative anima, forma substancialis vel quiditas sit quiditas sui tocius, quia tunc idem esset essencia tocius et partis, ut patet ex sensu exposito. Ex quo patet, quod non est color, si pars habet huiusmodi quiditatem, ergo et suum totum. Sed est hec fallacia accidentis, dum commutatur quid in aliud quid; et quidquid habet pars, habet et suum totum, in cuius est pars; istam quiditatem habet pars, ergo istam quiditatem habet et suum totum. In istis quidem abstractis est idem dicere, istam quiditatem habet hoc integrum, et hoc integrum habet istammet quiditatem."
2215,207,15,65,"top","Sed pro ordine formarum in homine est notandum, quod homo, sicut et quotlibet mixtum habet elementa, ex quorum mixtura secundum partes nobis insensibiles vel athomos forme superaddite resultant. Et sic quelibet pars quantitativa hominis distincte sensibilis habet formam superadditam per totum subiectum primum multiplicatam, et aliam habet os et aliam nervus, et sic de aliis secundum disparitates naturarum ita, quod precise tot sunt forme superaddite in quocumque mixto, quot sunt subiecta minima vel ipsius participancia, que sufficiunt formas huiusmodi subiectare. Subiectum autem talis forme est aggregatum ex elementis, que ita insensibiliter sunt proposita, quod nemo sufficiet ipsa sensu distruere, "
2216,207,15,66,"bottom","etsi oculos linxinos habuerit. Ex formis autem superadditis elementis resultant anime, vegetativa et sensitiva; ex omnibus formis illis cum omnibus suis subiectis armonice copulatis resultat anima intellectiva, que est vita vel quiditas nature corporee humane; et quamdiu manet in quacumque parte quantitativa hominis armonica compaginatio elementorum, manet forma, forma superaddita, sive forma complexionalis, sive vegetativa, sive sensitiva."
2217,207,16,66,"top","Unde contingit, quod diu post corrupcionem animalis partes quantitative vivant eciam sensitive. Videmus enim quod singuli arborum semina, terrenascencium radices vel alie partes viscose vegetabilium - ut patet de cepis et aleo - conservant complexionem, et per consequens animam post separacionem a suo principio nutritivo et post vigorosam influenciam celesti inserto terrestri, a quo possunt nutriri et sic recipere alimentum. Et sic proporcionaliter de partibus bestiarum contingit unam mortificari et aliam actus eciam sensitivos sensibiliter exercere; ut aves et arietes - ut experti dicunt - post abscisionem capitum moveri in saltando sensibiliter; pisces eciam post corda extracta, servata spina dorsi, super quam compaginatur totum corpus, noscuntur vivere, anulosa eciam abscisa in frusta, dummodo habent organa proporcionalia de "
2218,207,16,67,"bottom","parte spine et anulo carneo vivunt sensibiliter separata; et cum tales motus non possunt perfici sine anima, patet quod in quocumque tali est anima, et nedum in tali, sed in multis frustis, que propter defectum organi non sufficiunt actus vitales huius modi exercere, dicente Philosopho primo de anima commento quarto."
2219,207,17,67,"no","Si autem non permanet sensacio in animalibus decisis, nullum inconveniens est. Instrumenta enim non habent, quibus salvent naturam; quamdiu quidem manet forma complexionalis corporis, quod quondam vixerat secundum formam intrinsecam, manet et anima. Et sic multe partes bestiarum et hominum vivunt diu post mortem illorum, alie autem moriuntur animali supervivente, ut patet ad oculum, ut cor, ossa et membra solida diu vivunt."
2220,207,18,67,"top","Cum istis narratis concordat experiencia, et indubie non est possibile quod experiencia obviet racioni. Unde, quando ymaginabar animam esse essenciam separabilem, materie coliniatam, paciebar multas angustias, quomodo partes vivencium abscise habent animas, fingendo, quod habent virtutes derelictas sine anima, secundum quas taliter transmutantur; sed post percepi dicta husiusmodi esse deliramenta iuvenilia, cum nullum accidens potest inesse subiecto, nisi presupposita forma substanciali, "
2221,207,18,68,"bottom","a qua subiectum capiat quiditatem, et consequenter ad illam formam substancialem habet illud accidens naturale. Cum ergo partes abscise vivencium ex parte sunt causa sensibiliter moveri vitaliter, patet, quod unumquodque eorum est aliquid habens virtutem ad hoc, et illam quiditatem vocant philosophi animam sive vitam; accidens autem cum dependeat essencialiter a subiecto et ipsum subiectum essencialiter ab huiusmodi quiditate, dependeat eciam ipsum ab ipsa quiditate: ideo videtur apud philosophos instrumentum anime ad agendum. Non enim potest virtus sensitiva aut vegetativa sequi formam quamcunque indifferenter, sed eo ipso, quod inest materie forma, quam sequitur, est anima, quia aliter posset lapis et omne corpus inanimatum sentire, ut concedunt hii, qui fingunt, quod virtutes sensitive possunt per se esse."
2222,207,19,68,"top","Certum ergo est, quod substancia, ut disposita disposicione substanciali et accidentibus agit huiusmodi acciones, ut corpus tale sentit, et non quiditas vel qualitas, nisi forte equivoce, quia est principium vel medium senciendi. Unde ponentes influencias celi vel virtutes insitas corpori sive proporcionali forma substanciali principiare huiusmodi acciones sic agere, ut experimenta testantur, dicerent consequenter, quod nulla anima sublunaris vel forma substancialis sit principium accionis, et tunc indubie nec forma accidentalis, quia si quiditas non sit causa agendi, multomagis nec qualitas. Patet ex hoc, quod "
2223,207,19,69,"bottom","superfluum est in philosophia plura pro causa ponere, ubi pauciora sufficiunt; sed influencia celi sufficit sine forma substanciali aliquas acciones agentis sublunaris efficere. Ergo cum idem sit iudicium de omnibus, sequitur, quod agencia sublunaria non habent proprias acciones, sed sic opinantes dicit commentator 4o methaphisice commento 'non habere cerebra disposita ad philosophandum.'"
2224,207,20,69,"no","Patet ergo, quod est dare multas animas in homine, quia tot, quot partes habet, quarum quelibet per se vivit."
2225,207,21,69,"top","Sed obicitur per hoc, quod plurime partes hominis viverent post separacionem anime a corpore, et cum mors sit privacio vite simpliciter a corpore, sequitur, quod homines non secundum fidem, quam credimus et observamus secundum ritus ecclesie, moriuntur, ymo videtur, cum complexio cuiuslibet partis corporis Cristi servata fuit pro triduo iuxta illud ps. 15, Non dabis sanctum tuum videre corrupcionem' sequitur, quod omnes partes ille vixerunt in triduo et per consequens non fuit vera mors Cristi, et per consequens nec vera resurreccio. Consequens contra fidem, ut ostendit Augustinus Enchiridion 40. Que "
2226,207,21,70,"bottom","deduccio patet ex hoc, quod stante commixione stabit et anima."
2227,207,22,70,"no","Hic dicitur, quod post separacionem anime a corpore Cristus, ut alii fratres sui, vere et non ficte mortuus est, nec obest post illam mortem quantitativas partes vivere vita vegetativa aut sensitiva manifesta secundum opera vel occulta, ut corpora sanctorum servata integra post mortem habent a deo supernaturaliter vim faciendi miracula. Non autem possunt reviviscere sensitive vel nutrimentum reassumere, ut frusta terrenascencium, propter legem animalium cum suis partibus ultra vegetabilia regularius limitata, unde cum perante vixerunt parcipative per influxum spirituum a corde regulato per immortalem spiritum informative, et iam destituuntur illa vita."
2228,207,23,70,"top","Patet, cum quotmodis dicitur unum oppositorum, tot dicitur reliquum, quod homines eciam secundum partes vegetative aut sensitive post viventes verissime moriuntur, et sic, cum veritas non repugnat, sed consonat omnimode sibi ipsi, relinquitur catholico ex ista philosophia via cognoscendi disposicionem metaphisice, qua supernaturaliter fiunt miracula et causam naturalem effectuum, qui patent ad oculum; ut, quomodo corpus occisi cruentat in presencia occisoris, quomodo corpora mortua vventibus sunt graviora, et corporibus viventibus demersis mortua supernatant cum similibus experienciis, que concernunt corpora mortuorum ; primus enim effectus "
2229,207,23,71,"bottom","contingit ex hoc, quod spiritus interficientis wlneri occisi imbibitus propter accidentalem qualitatum similitudinem trahitur ab exspirato spiritu occisoris. Attracto enim spiritu illo, et deficiente virtute regitiva occisi corporis, que sangwinem servaret, ut sic amicabilem spiritum quem turbatum repelleret, necesse est post evaporatum spiritum sangwinem ebulire; et ista sentencia placet Ursoni Aphoris. 26; vel secundo et alia causa est, quia spiritus racionalis occisi residens in sangwine, ira commotus, experiencia occisoris, quem insensibiliter concipit, commovet ipsum et sangwinem ad locum plus patulum. Vel tercio supernaturaliter deus in deteccionem sceleris illud agit. Quoad secundum patet, quod spiritibus levificantibus pure terreo derelicto necesse est, quod cadaver fit gravius, quam fuit vivum ex spiritibus et terrestri corpore congregatum. Quoad tercium dicitur, quod vivus submersus vim patitur et mergendo se ipsum glutificat. Quando autem spongiositates et pori hominis mortui replentur aqua ex- "
2230,207,23,72,"bottom","pulsis spiritibus, tunc aqua locata naturaliter et aer prius connaturalis destitutus regimine aspirans ad locum proprium facit totum congregatum naturaliter enatare, ubi levius vivum fundum suppeteret. Nec mirum, cum lignum ponderosius quam lapillus supernatat, nedum racione figure, sed levitatis ignis et aeris, ubi lapis, carens istis racionibus, statim submergitur."
2231,207,24,72,"no","In omnibus quidem passionibus viventis corporis oportet attendere ad spiritus triplices et humores quatuor, quibus anima colligatur corpori, sicut deus graciose unitur anime secundum septuplicia dona spiritus increati. Unde, quia omnes isti septem humores in quodam involucro commiscentur sangwini, qui est humor famosior, ideo ponunt philosophi ipsum sangwinem partem necessariam et sedem anime. Unde Levit. 17o prohibetur esus sanguinis in signum, quod detestarentur mortem duplicem. Unde pro causa ibidem subditur: 'Anima enim omnis carnis in sanguine est.'"
2232,207,25,72,"no","Sed secundo obicitur per hoc, quod non est possibile iuxta dicta corpus hominis simpliciter mortuum fuisse ante vivum, quod est contra dicta; et consequencia probatur eo, quod non perit anima vegetativa in corpore mortuo, antequam complexio dissolvatur. Et tunc inducitur nova forma, et per consequens corpus, quod incipit, non est mortuum, cum numquam antea fuit vivum."
2233,207,26,73,"no","Hic dicitur, quod dupliciter, vel participative, vel per se ab intrinseco, dicitur corpus vivum et correspondenter mortuum; participative, quando corpus per se est pars viventis, cuius vita confert ad conservacionem illius corporis, ut elementa in homine et mixta minora,  quia sufficiunt vegetativam animam subiectare; non autem habent in se animam tanquam suam partem qualitativam , sed virtute anime intellective multiplicata per totum conservantur in sua commixione armonica, et sic participative dicuntur equivoce animata; et sic sunt sangwis et ceteri humores cum qualibet parte quantitativa hominis animati. Et sic credo philosophos intelligere, quando dicunt elementa non esse in mixtis secundum suum esse completum, sed frangi secundum potenciam et virtutem formam superadditam subiectando. Nam omne elementum in mixto denominatur a forma superaddita participative et non ab extrinseco actuatum. Secundus modus, quo corpus dicitur ab intrinseco animatum, est satis notorius, quando scilicet habet partes elementares sic commixtas ad invicem, quod sufficit per se principare animam resultantem, et illa dicitur pars qualitativa compositi, quod est per se ab intrinseco animatum."
2234,207,27,73,"top","Et ad illius similitudinem credo, quod eroyci vocantur dii vel participative deifici in scriptura, ut patet Psalmo 81 et Joh. 10: 'Ego dixi dii estis' etc., non quod forma dei sit eorum quiditas, quia sic "
2235,207,27,74,"bottom","essent per se et non participative dii, quod est impossibile, cum solum unus poterit taliter esse deus, sed sicut corpuscula virtute anime, sic homines participant, virtute dei, qui est forma omnium exemplaris."
2236,207,28,74,"no","Ex istis patet, quod corpus simpliciter mortuum fuit pars qualitativa hominis, et tunc vivum non per se ab intrinseco, sed participative et satis per accidens: nec obest cadaver sic colorari exspirato humore aereo, quod non alia forma superaddita resultet, quam prefuit. Et stat partes taliter commisceri, quod forma nova superaddita resultat, et per consequens quod novum compositum generetur."
2237,207,29,74,"top","Et si tercio obicitur de Wilvarby et Pechani Canturiensibus, quorum primus dampnavit Oxonie opinionem, que ponit plures animas in homine, secundus vero dampnavit, ut videtur, oppositum, dicens, quod vegetativa hominis est alia ab intellectiva, dicitur, quod ex dictis predicti doctores potuerunt concordari. Primus quidem intellegit, ut sanctus Thomas, quod non sunt multe anime in homine, quarum quelibet sit humana quiditas, quod est verum; secundus autem potest intelligi, quod partes hominis habent proprias animas nutritivas, distinctas ab intellectiva, que est humanitas, ac sensitiva, que est "
2238,207,29,75,"bottom","animalitas, ac anima nutritiva, cum sit vegetabilitas, licet habeat particulares animas subordinatas. Utrum autem sic intellexerunt vel aliter non contendo, sed puto me scire, quod sensitiva hominis non extenditur componens qualitative corpus hominis, quod sit brutum vivens post et ante hominem, quod sentit sensacione hominis; ymo magis et minus suscipiens componatur ex suis partibus intensivis, sicut quondam infatuatus credideram."
2239,207,30,75,"bottom","Cap. V."
2240,207,31,75,"no","Secundo principaliter obicitur contra dicta per hoc, quod videtur in omni animali perfecto esse infinita animalia tamquam partes, et per consequens omnis anima, eciam humana, componitur ex suis partibus quantitativis, et sic nulla foret indivisibilis quoad molem. Consequencia videtur ex hoc patere, quod partes quantitative hominis vivunt et senciunt anima propria sensitiva, cum separate possunt sic vivere; sed omne corpus sic animatum est animal, ergo multe partes hominis sunt animalia; et multo evidencius hoc de ceteris animalibus videretur. Et data una parte hominis, que sit animal, oportet consequenter ponere infinitas."
2241,207,32,75,"no","Hic primo dicitur, quod conclusio non sequitur secundum aliquam suarum parcium; nulla enim sunt infinita. Et pro secundo notandum, quod cuiuslibet"
2242,208,1,76,"bottom","animalis anima est indivisibilis quoad molem; patet sic: quelibet talis anima est quiditas, vita animali, que est ipsum vivere. Sed ad omnem punctum animalis est ita, quod ipsum vivit, ergo ad omnem punctum animalis est eius vita vel anima. Nam bestia ad omnem partem sui puncta sentit puncturam eque ut homo, et tamen nullibi sentit, nisi ubi est anima. Sequitur, quod ad omnem punctum sui est animal. Et ista est racio Augustini in de quantitate anime 12o."
2243,208,2,76,"no","Cum ergo potencia vel virtus anime non potest esse alicubi, nisi ipsa substancia anime foret ibi: patet, quod anima est tota in toto et tota in qualibet eius parte, sicut dicit Augustinus in de ordine anime, in de spiritu et anima et diffuse in libro de quantitate anime."
2244,208,3,76,"top","Sed notandum, quod eadem anima indivisibilis quoad molem habet multas formas, eciam animas indivisibiles, ex quibus resultat; non tamen ut partibus quantitativis, sed sicut quantitates secunde presupponunt primas, non ut partes huiusmodi, sed ut principia resultandi; ita anima vel quiditas tocius compositi presupponit animas parcium, sine quibus "
2245,208,3,77,"bottom","ipsa esse non potest tanquam principia resultandi. Posito enim corde, capite, epate et membris ceteris requisitis in homine statim fit anima humana sive humanitas. Et ita intelligitur de quibusdam partibus bestiarum, ut nullus expertus philosophus negare debet de animalibus anulosis, quorum partes abscise sensibiliter vivunt, ut patet de lubricis serpentibus et de angwillis, quoniam multe anime insunt eidem composito, et ita videtur in homine."
2246,208,4,77,"top","Unde ad illum sensum dixit Plato animam nutritivam in epate, intellectivam in cerebro, et desiderativam in corde, ut recitat Philosophus primo de anima 9o. Et concordat Philosophus libro suo de pomo vel de morte, [Aristoteles] ita dicens: 'Anima', inquit, 'intellectualis continet sub se animas et dominatur illis; nec est composita, sed unius simplicis elementi, et hec est, que discernit inter bonum "
2247,208,4,78,"bottom","et malum et cognoscit principia scienciarum et creatorem suum et reflexe intelligit se ipsam. Que anima solum in hominibus reperitur inter animalia moralia. Secunda est anima rememorativa, tercia ymaginativa et quarta excogitativa arcium.' Hec ibi. Et concordat cum dictis Augustinus in de quantitate anime 16o. 'Cum,' inquit, 'essemus in agro Ligurie, adolescentes, qui mecum erant gracia studiorum, adverterunt reptantem bestiolam, multipedem dico vermiculum, quem cum unus abscidit ad medium, ambe partes ab illo wlnere in contraria discesserunt tanta pedum celeritate, et non imbecilliori nisu, quam si duo animalia plene forent'. Et post beatus Augustinus et Alipius viderunt eam currere in tabula quaquaversum, ac uno illorum stilo tacto contorquebat se "
2248,208,4,79,"bottom","ad doloris locum, reliquo nichil penitus senciente, et post eodem vermiculos in frusta conformiter movencia inciderunt. Et ex istis patet, quod anima sensitiva est secundum se totam subiective in parte quantitativa animalis huiusmodi anulosi."
2249,208,5,79,"no","Sed necesse est pro discussione ulteriori huius materie tria videre per ordinem. Primo, si argumenta philosophancium probant, quod nulla anima sensitiva sit mole magna. Et videtur, quod non; nam sicut ad omnem punctum animalis est ita, quod vivit et sentit, ita ad omnem punctum plante est ita, quod vivit, ymmo ad cuiuslibet esse omnem punctum est ita, quod est aliquid, et tamen nec vita plante nec cuiuslibet inanimati essencia vel quiditas est indivisibiliter multiplicata; ergo non sequitur ad omnem punctum animalis est ipsum vivere, ergo vita illa est indivisibilis quoad molem. Confirmatur ex hoc, quod vita animalis est corporalis, ergo mole magna."
2250,208,6,79,"no","Hic dicitur; quod omnis substancia corporea habet quiditatem indivisibiliter multiplicatam, sicut bene sequitur ex antecedente. Assumptum patet ex posicione universalium, que non sunt mole magna, licet sua supposita sic sint magna. Generalis itaque corporeitas ubique est, et illa est quiditas ac forma cuiuscumque substancie materialis singularis."
2251,208,7,79,"top","Sed de formis singularibus est difficultas. Ideo notandum, quod, sicut cuiuslibet corporis omogenii forma ultima est extensa, sic cuiuslibet corporis etrogenii "
2252,208,7,80,"bottom","forma ultima est indivisibilis quoad molem, ut corporum simplicium, que sunt simpliciter homogenia, forme substanciales extenduntur, forme autem alie multiplicantur. Pro cuius declaracione suppono primo methaphisicam de quiditatibus formarum. Secundo, quod forma, cum sit consistens in simplici essencia, non extenditur, nisi quelibet eius pars quantitativa sit forma consimilis racionis. Et tunc tercio patet prima pars conclusionis ex hoc, quod eiusdem racionis sunt appropriate quiditates parcium omogenie, et per consequens quiditas resultans extenditur, cum habet causas intrinsecas formas consimilis racionis per subiecta propria situatas. Sic autem non est de quiditate etrogenii, cum quiditas parcium etrogenii in quantum huiusmodi sunt disparium racionum, et per consequens non componunt quantitative formam simplicem; sed quiditas tocius, ut animalitas, est per totum, presupponens quiditates parcium disparis nature, tamquam elementa vel principia resultandi. Sic enim elementa sunt cause eciam quiditatibus et qualitatibus prime qualitatibus secundis; unde in omni nominacione causarum huiusmodi attendunt philosophi, et equivocant alii. Quidam enim dicunt, quod omnis forma materialis extenditur et per consequens aliquas habet partes quantitativas disparium specierum, ut patet de figuris, de numeris et proporcionibus, et sic omnis animalitas extenderetur, habens partes ethrogenias; et sic videtur Platonem, "
2253,208,7,81,"bottom","Aristotelem et alios philosophos loqui de partibus anime. Sed cum non sit laborandum in equivocis, vocentur forme particulariter presupposite cause intrinsece disposite, et non partes quantitative, cum quelibet multiplicetur per suum essenciale subiectum nobis sensibile vel insensibile; quod si predicta principia vocentur partes, dicantur partes integrantes vel constituentes non quantitate molis, sed virtutis."
2254,208,8,81,"no","Et ista est consimilis locucioni de accidentibus, que multum conferunt ad noticiam quiditatis substancie; ut proporciones multiplices dicuntur habere quotlibet partes quantitativas disparium racionum, cum tamen omnes sint indivisibiles quoad molem. Dupla tamen proporcio preexigit causaliter intrinsece in subiecto sesquialteram et sesquiterciam cum quotlibet huiusmodi similibus, et sic figura quadrata constat quantitative ex treangulis. Et quadrati numeri eciam componuntur quantitative ex partibus disparium specierum, et sic locuntur methaphisici de istis accidentibus, quorum verbis indubie substrata est vera substancia."
2255,208,9,81,"top","Unde Aristoteles 2o de anima cao 6o comparat partes anime ad continencias figurarum, que inter "
2256,208,9,82,"bottom","omnia accidencia videntur habere partes quantitativas mole magnas disparium specierum, ut in tetragono, inquit, trigonum, est insensicio aut vegetativum; wlt dicere secundum commentatorem commento 31o, quod sicut in genere figure trigonus est causaliter prior tetragono, sic in genere anime vegetativa est prius naturaliter quam sensitiva, et, ut reor, ubicumque est sensitiva, includit in se partem quantitativam subiecti vegetativam, que non sit sensitiva, ut animalitas perfecta preexigit partes quantitativas subiecti esse per se sensitivas, ut quadrata parcialia: alias autem participative sensitivas, ut quadrangulos parciales, et alias per se solum vegetativas, ut triangulos parciales, et sicut quadratum preexigit istas figuras parcium, sic animalitas preexigit predictas quiditates parcium quantitativarum. Verumtamen forma sensitiva est ubique per subiectum non secun- "
2257,208,9,83,"bottom","dum quamlibet partem virtualem, sed sine situacione appropriata parcium consimilis racionis."
2258,208,10,83,"no","Unde cum tot modis dicitur divisibile et indivisibibile, quot et partes, patet quod non obest sensitivam esse divisibilem secundum partes virtuales, licet sit indivisibilis quoad molem."
2259,208,11,83,"top","Ideo oportet de similitudine Aristotelis accipere convenienciam, que facit ad propositum, et abicere disconvenienciam, que abduceret in errorem. Non enim est dare sensitivam partem sensitive, que habet locum proprium, per quem distenditur, sed sicut duracio mundi, que est tempus, multiplicatur ubique, et motus extenditur, sic animalitas multiplicatur ubique per animal, et corporeitas extenditur. Et sicut tempus presupponit parciales duraciones parcium multiplicatas adequate per subiectum proprium, quarum omnium tempus est causa mensurans finaliter, sic completa anima multiplicata per totum animal presupponit parciales animas multiplicatas per subiecta propria, que omnes conservantur et causantur finaliter a totali. Unde Augustinus epistula 40 ad Dardanum videtur dicere, quod sanitas mul- "
2260,208,11,84,"bottom","tiplicatur per totum subiectum et perexigit sanitates parciales disparium racionum, multiplicatas per suum subiectum primum, ex quibus ut partibus constituentibus sanitas totalis resultat."
2261,208,12,84,"no","Correspondenter dici potest, quod, sicut elementa componunt mixta, et ipsa vegetabilia, vegetabilia vero sensitiva: sic forme elementares formas commixciones superadditas, et ille vegetativas animas et ille animas sensitivas, non tamen sunt disparium racionum; nec tamen situantur partes appropriate forme superaddite usque ad indivisibile."
2262,208,13,84,"top","Ideo non sunt forme mole magne, et congruenter de qualitatibus et aliis accidentibus est dicendum. Et patet racio diversitatis, quare forma corporeitatis simplicis non multiplicatur, sicut anime sensitive et specialiter humanitas, cum sint indivisibiles quoad molem, quia aliter oportet, quod quelibet eius pars quantitativa foret animal, homo vel consimilis racionis. Et idem videtur esse iudicium de qualibet forma superaddita, cum quelibet talis multiplicatur per subiectum primum, ut forma mixti minimi naturalis multiplicatur ad quemlibet eius punctum, et resoluto quantumlibet magno mixto in huiusmodi minima quantumlibet separata foret eadem forma tocius, ubicumque est aliqua illarum; habet tamen formas quotlibet consimilis racionis tam indivisibiles quam divisibiles secundum partes virtuales, ut anima. Unde contingit talem formam per iuxtaposicionem parcium "
2263,208,13,85,"bottom","naturalium materialium variatarum servata mixtione esse in multis locis cum hoc, quod illuc moveatur, ideo quodammodo multiplicatur. Et patet, quod minor principalis argumenti est falsa."
2264,208,14,85,"top","Sed ulterius notandum, quod sicut Cristus est duarum formarum seu naturarum utraque, scilicet divinitas et humanitas, sic eadem persona Petri est corporeitas, que est animalitas et anima, et cum hac est spiritus immortalis, quem quidam vocant spiritualitatem. Et sicut verbum est aliud, postquam fuit homo, quam fuit quando solum erat divinitas, sic persona hominis est aliud quando est corpus, quam est quando est solum spiritus, quod necessario est, si est. Nec obest illam corporalitatem esse animam, et tamen esse indivisibilem quoad molem, cum vita corporalis sit cum huiusmodi vita, qua corpus vivit formaliter. Unde Apostolus ad Coll. 2o dicit, quod in Cristo 'habitat omnis plenitudo divinitatis corporaliter,' quia Cristo, qui est corpus, inest formaliter deitas, et plene omne, quod inest deo, ut deus. Et illa corporalitas est humanitas, intelligendo hominem, ut dicit unionem duarum naturarum. Ideo, ut patebit posterius, humanitas dicitur exercere equivoce, ubi ostendetur, quod non omne aliud facit aliquam quiditatem, sed aliud suppositale completum, quod est essenciale individuo vel persone. Nec sequitur, quod homo habeat duas humanitates, quarum utraque sit forma substancialis, "
2265,208,14,86,"bottom","sed humanitati sue accidit animacio corporis, cui animacioni ille spiritus est ydentificatus."
2266,208,15,86,"no","Ex istis patet, cum humanitas sit ad omnem punctum hominis secundum se totam, et non corporeitas simplicis elementi, quod ipsa est indivisibilis quoad molem."
2267,208,16,86,"top","Secundo potest ex dictis colligi racio universalior probans, quod omnis mixti esse, et per consequens omnis forma superaddita sit quodammodo indivisibilis quoad molem. Supponendo primo, quod nichil proprie extenditur quoad situm cum hoc, quod possit adequate circumscribi 'per situm alium, sive hoc, quod partibiliter ad eum moveatur secundum aliquam sui partem. Patet supposicio per Anshelmum monolo. 14o 'Nempe enim, inquit, omnino circumscriptum est, quod cum alicubi totum est, non potest simul esse alibi.' Quod de solis corporeis cernitur; incircumscriptum autem simpliciter, quod simul totum est ubique, ut solus deus. Diffinitum autem locum et non extensum per eundem vocant secundum quid incircumscriptum, ut spirituales creature. Quo supposito arguitur sic: Omnis forma, que potest esse adequata per situm alium, quam est prius, sine eius motu, non proprie extenditur per eundem. Omnis forma superaddita, et specialiter animalitas est huiusmodi: ergo etc., et cum sit ad omnem punctum subiecti, relinquitur eius multiplicacio per totum. "
2268,208,16,87,"bottom","Minor patet ex hoc, quod non est dare animal, quando ipsum potest manens fixum localiter variare suam adequatam materiam, cum aliter non posset augmentari vel minorari. Et per consequens, cum stat eidem animali fixo partes quantitativas aufferri vel adici, sequitur concludendum. Nam per quemcumque situm adequate est animal, est animalitas et econtra. Sed cum animalitas non habet fluxibilem materiam sui partem, sequitur, quod nec ab illa habet situalem distensionem. Cum ergo non per motum localem, nec eius oppositum adquirit animalitas huiusmodi situm adequatum, relinquitur, quod per multiplicacionem vel demultiplicacionem illud fiat. Nec valet dicere, quod pars quantitativa animalitatis adnascitur vel abscinditur in hoc casu, cum manet eadem animalitas immota. Non enim animalitas suscipit magis et minus, sicut subiectum; quod si disponeretur animalitatis materia usque ad subiectum, a quo essencialiter dependet adhuc, cum animal potest crescere et reminui, sequitur quod prius. Unde sicut preciso medio illuminato non proporcionaliter lumen prescinditur, sed perit pereunte subiecto vel se habente improporcionabiliter ad hoc ut subiectet, proporcionabiliter debes de animalitate concipere, quod ablata parte sue essencialis materie ipsa extingwitur."
2269,208,17,87,"top","Notandum tamen, quod, sicut mixtum inanimatum requirit mixcionem insensibilem simplicium, sic animal requirit mixcionem organorum sensibilium, a "
2270,208,17,88,"bottom","quibus animalitas habet esse; et quamdiu manet illud subiectum, manet illa animalitas multiplicata, sicut lumine animalitatis per totum, eciam per partes accidentaliter adnatas. Nec obest formam sic indivisibilem causari a subiecto divisibili quoad molem, quia forma, scilicet specifica coextensa, causatur ab individuis extensis. Unde, sicut species perfeccior requirit plura individua notabiliter perfecciora, sic anima perfeccior requirit plura organa perfeccius notabiliter accidentata; potest adgenerare formam carnis, ossis vel talis partis homogenee, que alias potest defluere stante eadem animalitate."
2271,208,18,88,"top","Et sic in ilia materia anime essenciali est quidam ordo parcium, ut ad cor, cerebrum, vel spinam dorsi respiciunt partes circumferencialiter, ut ad centrum, talum aut partem materialem requisitam ad animalitatem oportet ex racione supponere. In illam autem partem corrumpitur animal, sicut in illam ante generatur; et preter hoc requirunt organa accidentalia ad exercendum operaciones sensibiles animales. Quotquot ergo sunt partes huiusmodi sive communicantes sive incommunicantes, tot correspondenter sunt anime sensitive, que non communicant, vel communicant in subiecto; una tamen principalis, gracia cuius sunt alie, et ipsa conservat alias pro tempore, quo inexistunt toti; et cum separantur, manent ad tempus modicum, specialiter secundum "
2272,208,18,89,"bottom","operacionem sensibilem. Item de humanitate, quod ipsa sit indivisibilis quoad molem ex hoc videtur, quod ipsa habet operacionem, scilicet intelleccionem non organicam, et essencia eius est simplicior quam eius operacio, ergo multo magis essencia humanitatis est non organica. Assumptum patet posterius per hoc, quod omnis virtus alligata organo corporali non capit noticiam disposicionis naturalis sui organi, ut visus non sentit diaphanitatem vel colorem cristalleidis, tactus vero non sentit naturalem complexionem nervi subiecti, et sic de aliis, ut patet experimento et racione. Intellectus autem humanus capit noticiam omnium, ergo non est virtus organo alligata. Et istam racionem tangit philosophus 3o de anima cao 1o."
2273,208,19,89,"no","Ymo per idem videtur, quod bruti animalitas sit per idem multiplicata, cum secundum estimacionem vel fantasiam in confuso cognoscit omnia sensibilia, cum habet conceptus analogos vel omnia extrinsecus sensibilia transcendentes, ut patet posterius. Si enim brutum cognoscit aliquid esse sibi amicabile et aliud inimicum, tum cognoscit ens, quod generatur, amplectitur quamlibet partem vel disposicionem in bruto."
2274,208,20,89,"top","Unde Augustinus de quantitate anime 6o et 7o Gen. ad litteram 17o probat indivisibilitatem anime "
2275,208,20,90,"bottom","ex hoc, quod aliter non qualescunque ymagines apparerent in ipsa. Pro cuius intellectu notandum, quod vis ymaginativa anime est quasi speculum, in quo relucent secundum species inibi existentes qualiacumque ymaginabilia sic, quod infinitum magnum et infinitum parvum contingit quemcumque imaginari. Secundo notandum, quod omne relucens in speculo corporeo secundum species receptas oportet proporcionari in quantitate illi speculo secundum dandam proporcionem maioris inequalitatis vel minoris ad speculum. Aliter enim basis primo multiplicatis speciem non aptaretur parti speculi, ad quam reflectitur ymago secundum incidencias radiorum, sed indifferenter quantumlibet magnum appareret in quolibet speculo cuiuslibet quantitatis, ut noverunt perspectivi. Ex istis formaretur sic racio cuiuscumque speculi corporei ad speculum: in eo oportet esse limitatam proporcionem quantitatis ad apparenciam quantitatis ymaginis. Sed sic non oportet de ymaginativa quoad specularitatem in ipsa lucencia, ergo non quantitatis corporee. Et idem potest capi de speciebus in ymaginativa, quarum quelibet pars quantitativa semper sufficeret eque reputari sensibilis cum omnibus eius appendenciis sicut totum. Cum ergo nihil superfluum est in natura, sequitur, quod in tam subtili creatura non est dare superfluitatem huiusmodi monstruosam."
2276,208,21,90,"top","Ex istis sequitur, quod non ex indivisibilitate molari forme arguitur eius incorruptibilitas vel "
2277,208,21,91,"bottom","econtra. Nam paternitas est forma indivisibilis quoad molem, cum aliter quelibet pars quantitativa dati corporis foret pater; et tamen constat, quod paternitas corrumpitur morte patris, et sic est de quacumque forma divisibili vel indivisibili dependente a corruptibili materia. Forma autem divisibilis dependens a subiecto incorruptibili tamquam principio adequato, est incorruptibilis ut patet de corporeitate partis celi, que est incorruptibilis propter condicionem subiecti."
2278,208,22,91,"no","Secundo restat dicere, si in quolibet animali tot sunt animalia, quot sunt anime sensitive; et videtur mihi, quod sic. Primo per hoc, quod quelibet anima sensitiva est animalitas, sed quot sunt animalitates, tot sunt animalia, ergo tot anime sensitive. Similiter omne compositum ex corpore proporcionato et anima sensitiva est substancia animata sensibilis; omne tale diffinitive est animal, ergo ad multiplicacionem animarum sensitivarum sequitur multiplicacio animalis. Similiter omne compositum ex corpore et anima sensitiva est aliquid formaliter per eandem, sed non restat quid esset, si non animal, cum sit ultra omne solum vegetabile vel corpus inanimatum. Ergo cum omne tale corpus sit animal, sequitur conclusio."
2279,208,23,91,"top","Unde videtur, quod ficticie dicencium contrarium non procedunt, ut hii dicunt, quod oportet corpus esse substanciam per se animatam sensibilem ad hoc, quod sit animal; quod non est verum ad partem animalis, dum inexistit toti. Illud non videtur mihi "
2280,208,23,92,"bottom","habere colorem, cum nullum animal per accidens sit animal, sed eadem substancia animata, que nunc parcialiter inexistit, alias per se existit, tamquam animal separatum. Cum ergo nulla eadem substancia potest nunc esse aliquid et nunc aliud, sequitur, quod propter parcialem inexistenciam vel relacionis definicionem animalitas non desistit. Alii autem dicunt, quod animal includit negacionem, ut substancia animata non pars alterius, sicut dicit responsio supradicta, vel substancia animata non ordinata ad animal constituendum finaliter, et sic de multis modis, qui omnes videntur in idem incidere. Ideo contra omnes illos videtur, quod stat animal esse partem animalis, ut elementum est pars elementi et mixtum est pars mixti etc. Nam homo est pars populi et pars monstri continui, et sic de aliis animalibus irracionabilibus, que post adnascenciam possunt abinvicem separari. Nec aliter dicendum est, quid sit illud compositum ex corpore et anima sensitiva, quod potest esse animal. Nec plus obest, quod animal constituat animal quantitative, quam constituat populum vel communitatem aliam, et specialiter animal imperfectum."
2281,208,24,92,"top","Quotquot ergo sunt materie disposite, ut adequate subiciantur animalitati in quocumque perfecto animali, tot precise sunt animalia in eodem, que, licet sint finita, sunt nobis in natura nimium incognita. Nec sequitur ex isto, quod corpus hominis brutum foret vel bestia; sed partem quantitativam hominis concedo animal esse imperfectum beatificabile "
2282,208,24,93,"bottom","secundum quamlibet partem quantitativam hominis, scilicet racionale secundum partem partitativam et non hominem. Nec sollicitantur philosophi pertractare de speciebus talium, que non possunt habere peryodum nobis sensibilem, nisi ut inexistunt toti. Ideo dicuntur esse per reduccionem eiusdem speciei vel generis, cuius est animal, quod componunt. Et sicut illa intrinsece ordinantur finaliter ad hominem, sic omnia mixta et bestie sunt ad hominem finaliter intrinsecus ordinata, nec obest isti, quod habeant species limitatas."
2283,208,25,93,"top","Notandum tamen, quod quelibet pars quantitativa hominis vel alterius perfecti animalis secundum racionem, quo membrum officiale, dicit duplicem habitudinem accidentis. Primo dicit relacionem ad totam. Unde in predicamentis capitulo de aliquid philosophus docet fingere, si aliquid est caput, tunc est capitati caput, et sic de animalibus et ceteris organis quibuscumque. Secundo dicit habitudinem de genere qualitatis, ut est vis influxa ex regimine anime principalis. Unde 2o de anima cao 2o dicit philosophus, quod oculus deficiente virtute "
2284,208,25,94,"bottom","visiva non est adhuc oculus, nisi equivoce. Et certum est, quod omnia ista membra propter hec accidencia habent presuppositas proprias quiditates, quas conservant ad tempus eciam separata. Sed a talibus quiditatibus deficiunt nobis nimirum nomina propria, ut cor vel aliud membrum separatum ad tempus senciens est animal, et tamen propter attencionem ad totum, cui inexistit substanciam illam ad tocius habitudinem nominamus."
2285,208,26,94,"no","Sed tercio restat diligenter excutere, cum omnis anima sensitiva sit mole indivisibilis iuxta dicta, si divisis atomis per media per se senciencia utrum corrumpitur vel dividitur proporcionaliter anima adequate, vel si non, utrum cum utraque parte se teneat, vel tantum cum altera; et sic de aliis dubiis, que materia ista percurrit."
2286,208,27,94,"top","Hic videtur michi magnum Augustinum de quantitate anime 16o decidere illud dubium, quo ad molem partis. Nam quia anima sensitiva est indivisibilis quoad molem, consequens est, quod sensitiva anulosi, quod meminit Augustinus, non partitur secundum divisionem subiecti, nec corrumpitur, nec desinit, cum manet duplex subiectum sic sibi sufficiens quantitativa complexione et sic de ceteris disposicionibus ad animacionem huius requisitis. Et ponit Augustinus exemplum huiusmodi: nomen "
2287,208,27,95,"bottom","componitur ex sono et corpore, vel significacione et significato, velut anima; ut hoc nomen Lucifer quoad sonum per tempus distenditur, significacio autem eius vel significatum primarium totum remanent in distensu. Unde sicut significatum non suscipit divisionem in divisa significacione, sic anima non dividitur diviso corpore. Et sic totalis significacio Luciferi presupponit alias parciales disparis racionis, cum astrum primo significat et prima pars lucem, sed ultima lacionem, sicut de vermiculo deciso cum partibus animalibus."
2288,208,28,96,"no","Ymo progrediendo ulterius in qualibet voce sensibili quantumlibet univocum est dare quotlibet voces tam communicantes quam incommunicantes consimilis racionis et significacionis, ut patet proferendo A vel quamcumque litteram; sic in anuloso est dare quotlibet partes tam communicantes quam incommunicantes consimilis racionis, et per quamlibet anima tam communis quam propria multiplicatur, sicut per partes soni tam significacio totalis quam parcialis saltem secundum esse intencionale multiplicatur, et sic nec anima nec significacio secundum esse intencionale secatur. Sed si subiectum proprium fuerit interfectum, manet tamen eadem anima anulosi in utraque parte divisi."
2289,208,29,96,"no","Sed contra illud obicitur. Videtur primo, quod si manet eadem anima in utroque, quod utrumque sit idem animal, cum omnis anima sensitiva sit idem essencialiter animante. Et sic medietates anulosi forent idemptificate ad invicem et cum toto, quod est impossibile."
2290,208,30,96,"top","Hic oportet supponere, quod totum essencialiter sit sue partes, licet distingwantur formaliter ex VIo methaphisice. Quo admisso dicitur, quod idem animal, quod prius, manet ille partes, et nulla earum, in quotquot partes animal huiusmodi sit divisum; et per "
2291,208,30,97,"bottom","consequens illa animalitas vel anima manet integraliter in utraque, et preter hoc manet in utraque parte decisa anima propria, sicut prius non superflue, cum anima principalis prius actuat totum aggregatum ex partibus, utraque vero anima parcialis appropriate actuat subiectum proprium, sicut ante. Ideo patet, quod non est mediatum ad invicem vel illarum ad totum materialis ydemptitas, sed tanta vel maior diversitas quam ante. Et sicut hic dicitur de incisione duarum parcium, ita dicendum est in quotquot partes vermiculus fuerit incisus. Utrobique enim manet propria anima et preter hoc anima totalis, racione tocius aggregati communis omnibus."
2292,208,31,97,"top","Sed obicitur per hoc, quod corrupta parte post separacionem stante reliqua manet eadem totalis anima et per idem facta continuacione unius in toto novi, cum particula derelicta multiplicaretur per totum eadem anima, sicut ante. Et sic stat aliquam animam perpetuari stante variacione totali parcium subiecti, et per consequens eadem foret anima incorruptibilis omnium, ut credidit commentator. Nec valet dicere, quod corrumpitur totalis anima per corrupcionem corporis partis distantis quantumlibet, quia sic ante divisionem anima totalis a qualibet particula corporis dependeret: tum eciam, quia sic contingeret corrumpere quantumlibet distantis for- "
2293,208,31,98,"bottom","mam aliquam, cum quantumlibet parvum corpus potest esse hic et Rome simul, et sic de aliis, que obiciuntur contra ponentes continuum esse sua partes."
2294,208,32,98,"no","Sed hic dicitur, quod respectu cuiuscumque anime sensitive est dare multitudinem materie, que est essencialis illi anime in racione subiecti, et preter illam est dare materiam accidentalem, ut humidum, sangwineum, vel cibale, inbibitum: quod autem in particulari sit primum subiectum, quod autem secundum, respectu date anime, oportet nos capere ex supposicione, quia de illis differenciis non est nobis sensuum certitudo. Tamen, si forma ultima anulosi habuerit in utroque frusto deciso partem essencialem materie, tunc corrumpitur corrupta illa materia. Si autem solum accidentalis materia corrumpitur, manet eadem anima salvata in residuo materie, et patet, quod non est possibile subiectum adventicium noviter copulari, quod sit essenciale priori anime; propterea enim anulosum atque divisum in medio habet communiter in utraque medietate de materia essenciali et de materia fluida, et secundum varicacionem talis materie consequenter dicendum est de anima."
2295,208,33,98,"top","Sed videtur sequi ex isto, quod idem animal potest esse quotlibet eius partes quantitative, et sic omne animal potest esse aliud, quam est modo, ut signato A vivo, cuius parsB viva potest auferri manente "
2296,208,33,99,"bottom","eodem supposito, tunc A iam est hec natura corporea ex B et A integrata; et ablata B erit tantum reliqua pars quantitativa eiusdem nature corporee, ergo tunc erit aliud, quam nunc est modo, vel aliter nunc est quotlibet partes eius quantitative; et cum anima humana non de necessitate nature determinat sibi aliquam materiam, sequitur, quod quelibet pars quantitativa hominis sicut et qualitativa sit homo, quod videtur mirabile, cum tunc infinitum parvus foret omnis homo, et non valeret parcium discrecio. Et idem argumentum tangitur in de materia de augmentacione et in hoc sophismate 'totus sor est minor sor', et habet maiorem colorem penes eos, qui dicunt, quod natura corporea, altera pars quantitativa compositi hominis, sit homo, quia certum videtur, quod illa habet partes quantitativas, quibus derelictis erit totalis nature corporee."
2297,208,34,99,"top","Hic dicitur, quod ad cuiuscumque materie variacionem quodcumque animal est aliud secundum materiam, licet maneat idem secundum formam, et per consequens omnis homo non potest esse alius, hoc est esse alia persona, quam est de facto, sed potest ease aliud, id est alia natura; correspondenter nullum animal est aliud vel potest esse aliud suppositum, licet potest esse aliud, id est alia natura "
2298,208,34,100,"bottom","corporea. Et sic conceditur, quod in augmentacione homo continue est aliud et aliud, licet manet idem animatum, quia eadem persona perpetua, cum sit spiritus immortalis. Et correspondenter dicitur de capite et aliis membris et de ceteris organis, que manent secundum formam continue et secundum materiam variantur, ut caput meum non est aliud caput, sed est aliud, quam fuit in principio, et sic de ceteris organis."
2299,208,35,100,"no","Ulterius cum omne, quod fuit vel erit, est, conceditur, quod homo est multa, nedum simul, ut dictum est de partibus qualitativis, sed successive, loquendo de partibus quantitativis. Nec sequitur ex isto, quod homo potest esse nonhomo, licet natura, que est homo, potest esse nonhomo: intelligendo illum terminum homo personaliter, ut supra vel pro humanitate simpliciter, quia nec persona hominis potest nec humanitas ipsa potest esse non homo, licet natura corporea que est homo, potest esse non homo. Ergo non multi homines, sed idem homo in numero, erit quotlibet illorum corporum; et sic intelligendo corpus pro natura simpliciter sunt multa corpora, sed non intelligendo personaliter idem corpus. Nam sicut quantitas adveniens facit alterum, sic corpus adveniens facit aliud."
2300,208,36,100,"top","Sed longe aliter dixi, quando posui neminem esse naturam corpoream, cum qua anima formaliter co- "
2301,208,36,101,"bottom","pulatur: et patet, quod animal non habet monstruosissime simul vel successive multa capita, cum maneat eadem forma, et per consequens materialis quiditas materia variata; ergo hoc caput erit aliud, quia alia natura materialis; sed non aliud caput et sic de ceteris organis est dicendum. Unde quid querit alietatem forme, que est quantitas."
2302,208,37,101,"bottom","Cap. VI."
2303,208,38,101,"no","Tercio principaliter instatur contra dicta per hoc, quod videtur ex sentencia supradicta animam humanam sic esse corruptibilem ut brutalem, quod consequens est contradicta in principio et contra fidem katholicam et scripturam. Et consequencia confirmatur ex hoc, quod omnis forma educta de potencia materie est corruptibilis, omnis anima sensitiva humana, que est intellectiva est huiusmodi: ergo omnis intellectiva humana huiusmodi est corruptibilis. Maior patet ex hoc, quod omnis talis forma dependet a subiecto sensibili et corruptibili, et minor dicta est de anima intellectiva dependente ab organis et animalibus parcialibus, ex quibus resultat, ut patet supra quarto capitulo."
2304,208,39,101,"no","Hic sunt tria dicenda per ordinem."
2305,208,40,101,"no","Primo, quod tunc forma educitur de potencia materie, quando fit ex subiecto tamquam eius disposicio non ponens distinctam essenciam, ut sit omnis substancia materialis, sicut exemplificat com-"
2306,209,1,102,"bottom","mentator 8o methaphisice ultimo de humana anima, de qua minus visibiliter caperet veritatem. Quia igitur subiectum materiale habet potenciam, ut sit disposicionis huiusmodi - et ideo forma illa dicitur esse in potencia materie - et quia materia de se non sufficit se ipsam ad actum reducere, sed requirit agens extrinsecum, ut celum vel aliud sublunare, ideo dicitur educi de potencia materie contra ponentes latitudinem formarum, que ex se apparuit tamquam absolute essencie distincte essencialiter a subiecto, et contra ponentes datores formarum, que ad extra penitus pene efficientes formam producunt et subiecto disposito post inmergunt. Non enim ad alium sensum sunt negandi datores formarum vel earum latenciam in subiecto, ymmo ad sensum expositum utrumque conceditur, cum subiectum habeat in potencia tales, que secundum esse potenciale vere lateant, quousque effectualiter producuntur. Et indubie nisi agens extrinsecum dederit substancie eorum existenciam, numquam inciperet has habere."
2307,209,2,102,"top","Omnino itaque cavendus est error supradictus de quiditate formarum; unde secundo notandum, quod homo habeat unum creatum spiritum immortalem, qui per unionem ypostaticam est idem personaliter cum eodem, ut tactum est primo capitulo. Nam sicut persona verbi communicatur personaliter humanitati, sic, quod eadem persona sit verbum et illa humanitas, naturam tamen corpoream fecit se "
2308,209,2,103,"bottom","esse mediate spiritu creato immortali, qui prius origine et natura fit verbum, correspondenter creatus spiritus indivisibilis inmortalis fit opere nature primo eadem persona, que natura hominis corporea, licet natura illius spiritus et natura corporis humani sint nature et essencie omnino inydemptificabiles in natura. Sed secundum naturam corpoream hominis non poterit ille spiritus creatus homini ypostatice copulari, nisi prius origine factus fuerit eadem persona, que est anima hominis sive vita. Sed cum illa anima dependet a corpore, patet, quod non prius ad consequenciam est spiritus hominis talis anima, quam est natura corporea. Et licet ista preclara sentencia philosophica fuit olim famosa philosophis, tamen hodie econtra vix pars sentencie de verbi incarnacione ex fide supponitur, et ista sentencia philosophica abicitur, cum indubie est minima intencio ad sensibilia, extrancacio quoad loycalia et error exinde consurgens in methaphisica. Olim fuit ista unio utilis et medium catholicis ad credendum Cristi incarnacionem possibilem si cut sentencia de Universalibus induxerat rectilogos ad credendum et intelligendum altissimam trinitatem."
2309,209,3,103,"top","Unde Augustinus epistula 3a ad Volusianum, ut sepe dictum est et allegatum, sic alloquitur infideles in ista materia. 'Ipsa,' inquit, 'persona verbi sibi animam racionalem et per eandem eciam corpus humanum totumque hominem in melius mutando, "
2310,209,3,104,"bottom","nullo modo in deterius sibi coaptavit, naturam humanitatis ab eo dignanter assumens, divinitatis ei largitatem tribuens. Illud itaque in verbo, quod in sompno solvitur et in cibo alitur et omnis sentit humanos affectus, hominem persuadet omnibus, quod nn consumpsit sed assumpsit.' Et sequitur: 'Quidam sibi reddi racionem flagitavit, quomodo deus homini permixtus sit, ut una persona fieret Cristi, cum hoc semel fieri oportuerit. Sed quam racionem reddunt ipsi de re, que cottidie fit, quomodo misceatur anima corpori, ut una persona fiat hominis? Nam sicut in unitate persone anima unitur corpori, ut homo sit, ita in unitate persone deus unitur homini, ut Cristus sit. Ergo in illa persona est mixtura anime et corporis, in hac persona mixtura est dei et hominis: Si tamen recedat auditor a consuetudine corporum, quomodo solent duo liquores ita misceri, ut neutrum integritatem suam servet.' Et eandem sentenciam dicit Augustinus in dyalogo ad Felicianum, et quasi utrobique, ubi swadet infidelibus incarnacionis misterium."
2311,209,4,104,"top","Tercio notandum, quod anima et spiritus dicuntur equivoce. Anima enim, quandoque significat abstracte vitam increatam, ut dicitur Ysae primo 'Sollempni- "
2312,209,4,105,"bottom","tates vestras odivit anima mea;' vel creatam ex hoc, vel spiritualem, ut est vita angeli et ut spiritus hominis separati, vel tercio vitam corporalem, ut crebrius in scriptura exprimitur homo per animam, que est vita corporalis, ut Gen. XI., sicut supra. 'Tulerunt animas etc.' et Mt. 'Defuncti sunt, qui querebant animam pueri'. Nec sine notando misterio utitur scriptura istis sermonibus, cum per hoc docemur, quod anima et compositum sunt eadem essencia vel persona et docemur, ad quam sentenciam prima scriptura est aptanda. Illud autem quesierunt Judei de Cristo, qui voluerunt extingwere, quod non fuit in natura corporea nec massa facta, descendens de patribus. Nam idem voluerunt servasse in tumulo non furatum, Mt. ultimo, nec illum creatum spiritum, qui descendit ad inferos, cum non potuerunt ipsum attingere, sed animam et animacionem eius, que et vita corporalis dicitur principaliter, quesierunt, quam demum ex procuracione exterminii tradentis extinxerunt."
2313,209,5,105,"top","Spiritus autem multipliciter sumitur in scriptura, ut pulchre docet Augustinus 12o ad Pascencium episcopum Arianum. 'Hoc', inquit, nomen spiritus non solum dicitur secundum illud, quod significatur "
2314,209,5,106,"bottom","ad aliquid, sed secundum illud, quod alia natura significatur primaria. Nam indifferenter sumitur pro quacunque persona in natura increata, ut Joh. 4o 20 et 2o ad Cor. 3o: 'Dominus autem spiritus est'. Secundo sumitur appropriate pro tercia persona, que domini dicitur, et tunc specificatur cum isto termino sanctus, ut Gen. primo: 'Spiritus domini ferebatur super aquas' et Joh. ultimo: 'Accipite spiritum sanctum'. Tercio sumitur pro natura angelica, ut psalmo 103o: 'Qui fecit angelos suos spiritus'.  Quarto pro homine, ut psalmo 77o dicitur homo 'spiritus vadens et non rediens' et sanctus Johannes nitens, ne hereticus separet divinitatem Cristi ab eius humanitate, sed confiteatur utrumque eandem personam hominis: 'Omnis', inquit, 'spiritus, qui solvit Cristum, ex deo non est', prima Joh. 8o. Quinto modo accipitur pro natura spirituali immortali in homine, ut Ecc. 3o: 'Quis novit, si spiritus ade filiorum ascendit sursum, et spiritus iumentorum decendat deorsum'. Sexto modo accipitur pro affectu huius spiritus graciose spirato, ut prima ad Cor. 18o 'Orabo spiritu, orabo et mente' et prima ad Thes. 5 to 12o. 'Ipse dominus pacis sanctificet vos, ut integer spiritus vester et anima et corpus in die adventus domini nostri Jesu Cristi servetur'. Nec dubium, quin apostolus non ex indifferencia distinxerit inter "
2315,209,5,107,"bottom","spiritum et mentem ac animam, sed sicut tercia persona sit spirata a patre et filio, sic vis volitiva ut spirata ad deum diligendum spiritus dicitur. Septimo modo dicitur spiritus pro quocumque spiritu subtili aereo, quos Philosophus 2o Metheorologicorum vocat ventos-spiritus. Unde tercio Reg. 19o dicitur `Ecce dominus et transit et spiritus grandis subvertit montes', et forte propter subtilitatem talis corporis et convenienciam eius cum anima a deo spirata, sicut spiratur spiritus corporeus, ut patet tercio de anima. Nam mediante spiritu naturali in epate, spiritu vitali in corde et spiritu animali in capite, que sunt corpora subtilia, est anima corpori copulata. Et istas significaciones oportet attendere non solum per sensum loquencium in ista materia, sed eciam per sensum scripture."
2316,209,6,107,"top","Istis tribus notatis dicitur, quod accipiendo animam hominis quarto modo est corruptibilis, de potentia materie educta, sicut posuit Alexander et alii recte philosophantes. Et quoad ista potest exponi illud Eccl. 3o. `Unus est interitus hominis et iumentorum et equa utriusque condicio'. Nam quoad vitam corporalem eque extinguitur in homine et iumento, sicut homo deficit corporaliter. Si autem anima accipiatur personaliter pro spiritu hominis exteriori "
2317,209,6,108,"bottom","personaliter copulato,sic indubie est cuiuslibet hominis anima immortalis. Et patet, quod spiritus creatus incorruptibilis est anima corporalis propter ydemptificacionem, sicut filius dei indivisibilis et incorruptibilis secundum deitatem est forma servi assumpta corruptibilis; et sicut ille nature in Cristo distingwuntur, licet eadem persona sit utraque earundem, sic natura corporea et incorporea distingwuntur, licet eadem persona sit utraque earundem."
2318,209,7,108,"no","Unde oportet attendendo distingwere in ista materia nomina personalia et abstracta. Nam sicut deitas non potest esse humanitas, sic nec vita corporalis potest esse incorporalis. Sed sicut in Cristo verbum est spiritus increatus, que est anima Cristi incorporalis, licet tantum unica sit Cristi anima, sic licet ille spiritus immortalis, qui est persona hominis, sit eius anima, tamen tantum est una anima cuiuscumque hominis. Anima enim hominis non est nisi personam hominis animari. Et cum personalitas consequitur formaliter ad illum spiritum, patet quod illum spiritum animari est omnis anima signati hominis. Unde filius dei non incepit vel desivit esse filius, nec multi filii, licet humanitas, que est mortalis filius hominis, incepit vel desivit pro suo tempore. Sic anima hominis secundo modo intellecta non desivit esse anima, licet sit forma corporalis, que desivit; nec est multe anime, sed sicut filio dei accidit, quod sit filius hominis, sic anime illius spiritus accidit, quod sit anima corporis. Unde, quia spiritus per se existens vivit se ipso ut deus et angelus, ideo est anima sui ipsius et de tanto se ipsum animat."
2319,209,8,109,"top","Aristoteles autem describit animam, que est forma de potencia materie educta. Et patet primo, quod animacio corporalis in homine non constituit formaliter brutum, sed secundum exteriorem hominem, qui et homo interior sunt eadem persona hominis. Et hinc dicit beatus Augustinus, cum homo interior et homo exterior non sunt unum, neque enim eiusdem nature est exterior, cuius est interior, quia exterior cum corpore nuncupato dicitur homo, interior autem in sola anima racionali intelligitur, utraque autem simul non duo homines, sed unus homo dicitur. Et Enchiridion 27o dicit. 'Quemadmodum est una persona quilibet homo, anima scilicet racionalis et caro, sic Cristus est una persona, verbum et homo'. Et pertinenter in dyalogo ad Felicianum ita concludit: 'Non alius homo corpus, alius animus, sed unus homo corpus et anima. Et sic post partum virginis non alius dei filius et alius hominis, sed idem Cristus dei et hominis filius. Patet ergo, quod ille spiritus, cum sit illa animacio, hoc est illam personam esse animatam, cui accidit, quod animet corpus, non ponit in numerum tamquam alia "
2320,209,8,110,"bottom","anima, quam illa anima corporalis. Et per consequens est idem homo exterior et interior. Et sic non homo exterior erit brutum, sed eadem persona utraq ue. Et patet, quomodo scriptura 2a ad. Cor. 9o vere de virtute sermonis dicit, exteriorem hominem, qui foris est, corrumpi continue, cum sit corpus ex elementis contrarie inter se agentibus integratum, homo interior, qui est spiritus creatus immortalis in moribus continue vigoratur. Aliter enim non diceret ille celestis loycus Paulus: 'Cum infirmus sum, forcior sum'. Et secunda ad Cor. 15. 'Scio hominem huiusmodi esse raptum: an in corpore sive extra corpus nescio'; cui concordat Augustinus confessionum 7. 'Homo', inquit, 'interior cognoscit hoc per hominis exterioris ministerium. Ego homo interior cognovi, hoc est, ego animus per sensus corporis mei'. Et idem dicit de immortalitate anime in principio. Sicut ergo manet eadem persona verbi, quando est homo, et quando non est homo, sic manet eadem persona hominis, quando est corpus et quando non est corpus. Unde idem in epistula ad Licencium. 'Sicut in unitate persone anima unitur corpori, ita, "
2321,209,8,111,"bottom","ut Cristus sit persona hominis, mixtura fit dei et hominis'."
2322,209,9,111,"no","Ex istis elicitur secunda via, per quam solvuntur argumenta, que videntur contraria in hac parte. Nam, ut dictum est in principio, non sequitur: corpus et homo exterior est hec persona, et mens et homo interior est hec eadem persona, ergo homo interior est homo exterior, cum medium sit commune. Et, ut breviter dicatur, cognoscendo materiam de Universalibus, de formarum quiditatibus et de incarnacione verbi, potest utrobique exemplariter cognosci solucio."
2323,209,10,111,"top","Quod si secundo obicitur, quod, si homo foret tam corpus quam anima, tunc foret pars sui ipsius, et sic prior ac posterior seipso, divisibilis, et indivisibilis, sensibilis et insensibilis, et sic de quotlibet contrariis, per que inferuntur contradictoria manifesta: hic oportet diligenter notare significacionem hominis triplicem in principio supradictam, eciam significacionem triplicem de anima modo dictam; tunc conceditur, quod homo est anima, sicut homo est humanitas vel quiditas sua, et sicut spiritus separatus est essencia sua vel vita. Nam accipiendo hominem pro persona absolute sive connotacione nature corporee, quis dubitat, quin ille sit vita, quiditas vel essencia sui ipsius, et per consequens animat se ipsum! Verumtamen accipiendo hominem pro natura corporea vel pro composicione eius corporis ac anime, et accipiendo animam pro animacione eiusdem persone simpliciter abstracte, videtur, quod non ad illum sensum homo sit anima, cum aliud sit personam esse naturam corpoream et aliud ipsam animari et aliud unio ex ambobus. Per- "
2324,209,10,112,"bottom","sonaliter vero accipiendo hominem, ut in differenter dicit quamcumque rem, que est persona hominis, consequitur, quod est quelibet pars eius quiditativa, sicut est de qualibet alia creatura: partes enim quiditative et subiective de se mutuo predicantur et generaliter cuiuscumque materie composite eadem essencia vel persona est materia et forma et composicio earundem. Alias enim dixi, quod in abstractis anima idem est suum esse et essencia, quiditas sive vita, cum utrobique in talibus sit intransitiva construccio. Sed in compositis subiectum nec est materia nec forma sua, et in quocumque talia omnia sunt eadem essencia. Et igitur non sequitur, si A suppositum est idem, quod est altera pars qualitativa, quod exinde sit pars qualitativa, sicut non sequitur deus pater est idem, quod est filius suus, ergo deus pater est filius suus. Sicut ergo non sequitur deus est filius dei, qui est idem deus, ergo idem est filius suus, ita non sequitur, ista essencia vel ista persona est iste homo compositus et eius materia sive forma, ergo iste homo est eius materia sive forma. Et per idem non sequitur, quod aliquid gignit, componit vel causat se, licet sit aliquid quod est, sit multa, quorum unum gignit, vel causat multa et aliquid gignitur vel creatur. Ideo non sequitur, quod aliqua res sit prior vel posterior seipsa, licet sit duarum rerum una, altera posterior, prior igitur sit, sed non simpliciter. Nec sequitur, quod anima sic sensibilis ambulat vel facit "
2325,209,10,113,"bottom","huiusmodi actus personales, licet sit persona vel essencia, que sic facit; ut natura divina non gignit nec gignitur, licet sit suppositum sic se habens."
2326,209,11,113,"top","Sed ulterius videtur concedendum, quod sicut filius dei est duarum naturarum utraque, sic est divisibilis et indivisibilis, mortalis et immortalis et ita de aliis oppositis privatis, que secundum naturas dispares sibi insunt. Nec sequitur, ista persona est indivisibilis, ergo non est divisibilis, sed satis est, quod non est divisibilis secundum naturam, secundum quam est indivisibilis. Talia enim opposita non insunt eidem secundum idem, sed secundum diversas essencias. Et quare non conceduntur talia de bestiis et aliis corporibus, que, licet sunt diverse nature incomplete, non tamen sunt diverse essencie, que possunt ac invicem separari, ideo in illis non est unio personalis; unde istam loycam docet veritas Luce ultimo ita dicens: `Palpate et videte! quoniam spiritus carnem et ossa non habet, sicut me videtis habere'. Ecce, quod concedit se esse carneum et osseum et per consequens esse corporeum cum sit animal et corpus. Et tamen Joh. 4o dicit, quod deus spiritus est, et Joh. 10o, quod ipse et pater unum sunt. Concedit se esse personam, que est natura corporea quia secundum naturam humanam, et spiritum qui non potest habere carnem vel ossa, et patet, quod Cristus vel taceret vel negaret talem arguciam: Cristus carnem et ossa habet, et ipse est natura divina, ergo natura divina habet ossa et carnem. Unde significanter dicit, quod nullus spiritus "
2327,209,11,114,"bottom","habet carnem, cum verba predicantur formaliter, et non dicit, quod spiritus est non habens carnem et ossa secundum incarnacionem beatam."
2328,209,12,114,"top","Quod si tercio obicitur ex hoc, quod homo insensibilis differt ab homine sensibili, sicut homo interior ab homine exteriori, ut patet ex dictis, et per consequens ex illo infertur ipsos esse duos homines: patet, quod non est color; sunt enim duo, quia due nature sed idem suppositum, sicut deus genitus et deus ingenitus sunt duo supposita, et tamen idem deus, sicut deus sensibilis et deus insensibilis sunt duo, quia due res, et tamen sunt idem deus. Et sic diligens loycus nutritus in materia de trinitate, de incarnatione et sic de Universalibus satis tollet argumenta volantia in hac materia; et sic patet tercio, quod illa decretalis in Clementinis de summa trinitate et fide catholico non repugnat sed consonat sentencie explanate. `Porro' inquit ecclesia 'doctrinam omnem seu oppositum temere asserentem, scilicet vertentem in dubium, quod substancia anime racionalis seu intellective vere ac per se non sit humani corporis forma, velut erroneam ac fidei catholice inimicam predicto approbante concilio condempnamus, diffinientes, cum cunctis sit nota fidei sincera veritas et precludatur universis erroribus "
2329,209,12,115,"bottom","aditus, ne subintraret quod quisquis deinceps asserere et defendere seu tenere pertinaciter presumpserit, quod anima racionalis seu intellectiva non sit forma corporis humani per se et essencialiter, tamquam hereticus sit censendus.' Hec decretalis."
2330,209,13,115,"no","Et patet eius sentencia ex hoc, quod anima intellectiva et racionalis, que est suppositi corporei animacio, est per ydemptificacionem ypostaticam spiritus immortalis, et animalitas talis est per se et essencialiter ac univoce cum aliis formis humani corporis. Hec igitur est sentencia. Et sic potest teneri sentencia, quam Johannes Paulo Andree interserit, sensitiva, inquam, qua sensimus per sensus corporeos certum est, quod corrumpitur a corrupto corpore. Patet eciam, quod idem corpus et eadem anima redibit in finali resurreccione: idem quidem corpus, cum sit personam illam esse corpoream, et eadem anima, cum sit personam illam corporaliter animari. Et patet quod anima variata materia manebit racione suppositi ydemptitatis tam idem corpus quam eadem anima."
2331,209,14,115,"no","Unde sicut verbum assumens humanitatem fit forma creata, manens absolute necessario deitas, que est forma increata, sic idem spiritus vel persona hominis fit per ydemptitatem ypostaticam anima, que est formaliter corruptibilis, manens perpetue mens, anima vel homo vel spiritus, cum secudum hoc non potest desinere."
2332,209,15,115,"top","Considerandum tamen ulterius, quod aliter verbum divinum est anima, et aliter ille spiritus creatus. Nam ille ex aptitudine naturali, que per se personaliter sibi inest, est anima, nec habet excellen- "
2333,209,15,116,"bottom","cius esse, quam suppositum speciei humane secundum illam speciem, nec potest sibi assumere corpus, cum fuerit separatus. Sed secus est de verbo dei, quod est natura increata et per consequens non affecta uniri corpori; quamvis enim deitas sit persona, que est anima, non tamen est humanitas vel anima, sed ad corporis disposicionem creat animam, cum sit supra omne genus vel speciem creator omnium. Et tercio habet potestatem ponendi animam et iterum sumendi eam, uniendo eam corpori per se et principaliter, quando placet, ut testatur eadem veritas Joh. 10. `Potestatem', inquit `habeo ponendi animam meam et iterum sumendi eam'."
2334,209,16,116,"top","Conveniunt autem in hiis tribus: Primo in hoc, quod ex unione vel ydemptificacione, quam vocat Augustinus mixturam, fit utrobique spiritus idem personaliter cum corpore et anima, et cum natura integra ac singulis earundem, ut patet per Augustinum Om, 47 super Joh. 4to. Secundo in hoc, quod ille creatus spiritus non componit cum corpore secundum esse eius primum, sed secundum quod est actus primus compositi, que est animacio corporalis: Unde, sicut verbum non potest assumere corpus humanum, nisi per animam, sic nec ille spiritus nisi secundum animacionem potest corpori ypostatice copulari. Et tercio, sicut verbum minoravit se ipsum, sic spiritus minoratur quodammodo, quando fit corpus, anima et natura composita, cum tam animacio quam natura corporea sit minor illo spiritu secundum vitam, et secundum veritatis vocem pater est maior Cristo, cum sit omnimode equalis patri. "
2335,209,16,117,"bottom","Nec tamen est maior nec minor seipso, cum relativa reciproca faciunt relacionem ad idem secundum idem. Et correspondenter loquendum est de creato spiritu. Cum enim transcendencia signant personam ac essenciam absolute, patet quod sic dicendo: 'Pater maior me est', potest subiectum intelligi equivoce indifferenter pro quacumque illarum trium incommunicancium naturarum, que omnes sunt idem personaliter; et per consequens intelligendo ipsum secundum corpus vel animam foret composicio satis vera. Nec ex hoc sequitur, quod pater sit maior quam Cristus secundum aliquam naturam, vel quod Cristus sit seipso maior. Correspondenter dicitur, quod hoc demonstrando naturam corpoream, que est persona hominis, est minus quam iste spiritus, vel hic homo secundum animam, et per consequens iste homo est maior ista natura, licet sit eadem persona; et tamen nihil est maius vel minus seipso, vel quam ipsum est secundum aliquid."
2336,209,17,117,"top","Et hinc negari potest, quod iste homo est in pede suo vel in quacunque sui parte quantitativa multiplicative vel indivisibiliter situatus, quia tunc secundum naturam, secundum quam habet partes huiusmodi, foret taliter situatus. Unde non sequitur: Iste deus generat istum deum et uterque est idem deus, ergo aliud generat seipsum vel se deum, sicut non sequitur, iste spiritus est ubique per istum sensibilem hominem, et iste spiritus est idem homo sensibilis, ergo iste homo sensibilis est ubique per "
2337,209,17,118,"bottom","seipsum. Et iuxta hoc notandum esset, quod Cristus est indivisibiliter per se ipsum et ita de ceteris."
2338,209,18,118,"top","Ex istis videtur michi patescere, quod decretalis non sit salvabilis si non ad sensum expositum, quia certum est, quod ille creatus et immortalis spiritus non est per se et essencialiter forma corporis, cum sibi contingentissima unione sit forma corporis. Unde dem quod Johannes Andree dicit sub hiis verbis, similiter sentencia sancti Thomae non videtur michi satisfacere dicens, sicut per se leve ascendit, tamen cum hoc potest non ascendere servato usu et aptitudine ad ascensum, sic spiritus per se actuat corpus, licet possit a corpore separari servata inclinacione et aptitudine ut informet. Nam valde equivoce per se ascendit leve et actuat formae materialis suum subiectum, quia per primam partem non excluditur per accidens, cum preter formam levis requiritur forma motus medians, qua ascendit, et illa mocio distinguitur a quiditate levis. Ita igitur preter spiritum oportet ponere animacionem distinctam, secundum quam subiectum immediate formaliter et per se necessario informetur, et talis disposicio est anima; non autem per se talis spiritus immortalis. Sicut ergo nullum leve movetur immediate formaliter aut essencialiter levitate, sic nec corpus huiusmodi formaliter essencialiter et spiritualiter animatur, nisi spiritus huiusmodi ydempti- "
2339,209,18,119,"bottom","ficatus fuerit disposicioni, que est animacio, ac si forma levis ydemptificata fuerit ascensui. Nec aliter foret animacio univoca, ut patet alibi."
2340,209,19,119,"no","Ideo salvo iudicio meliori sentencia supradicta Augustini glozat longe melius decretalem."
2341,209,20,119,"no","Ultimo autem obicitur per hoc, quod illa animacio sit accidens vel, si sit substancia una est forma substancialis alia et alia, spiritus autem est aliqua alia natura et per idem alia anima: ergo homo habet duas animas et duas naturas, quibus est homo formaliter. Similiter nichil potest ydemptificari suo accidenti: ergo spiritus non est alia animacio corporalis cum per idem nullum accidens distingueretur. Similiter nulle nature possunt ydemptificari, ut deitas non potest esse humanitas, ergo natura corporalis non potest esse natura incorporalis, nec videtur, quod possit esse spiritus hominis sic due forme vel nature, quia sic essent due anime."
2342,209,21,119,"top","Ad primum dicitur, quod animacio, licet sit accidens spiritui, sicut humanitas est accidens verbo, est tamen forma substancialis, quia quiditas compositi; et sic conceditur, quod est una forma substancialis et anima; et quod intelligitur, quod est spiritus due nature vel forme, sed unus spiritus, sicut "
2343,209,21,120,"bottom","verbum est triplices nature separabiles, sic homo est tres nature, scilicet spiritus corpus et anima corporalis."
2344,209,22,120,"bottom","Cap. VII."
2345,209,23,120,"no","Sed contra predicta obicitur primo, quod quarumcumque rerum ydemptificacio sit naturaliter possibilis; secundo, quod omnis homo sit disparium specierum, et tercio quod philosophicum sit ponere eundem intellectum agentem in omni homine. Primum sic deducitur: plus distancium est ydemptificacio magis mirabilis, sed mens humana, cum sit essencia absoluta, ut angelus, maxime distat ab animacione, que non est essencia absoluta. Ergo posita possibilitate ydemptificacionis illorum, sequitur per locum a maiori ydemptificacio facilior plus conveniencium."
2346,209,24,120,"no","Hic dicitur, quod quadruplex est ydemptificacio sicut quadrupliciter aliquid dicitur esse idem, scilicet in genere, in specie, in numero suppositali et in essencia singulari. Quod autem unum suppositum fiat idem in genere cum aliquo eciam sibi contrario, nullus philosophus, eciam rectilogus contradiceret, ut albedo, nigredo et omnes creature eiusdem generis sunt idem in genere, cum idem genus sit quodlibet earundem; et correspondenter nullus philosophus debet ambigere ydemptitatem specificam, cum omnia individua eiusdem speciei sunt quodammodo eadem, et sic idem; tercia ydemptitas, quando"
2347,210,1,121,"bottom","diverse nature sunt utraque idem suppositum in numero, ut cuiuslibet suppositi in genere substancie corporee tam subiectum quam forma sunt eadem singularis essencia vel persona, quod exemplificatum est in verbi incarnacione, ubi tam humanitas, quam deitas est verbi suppositum, licet ille nature essencialiter sed non suppositaliter distinguantur. Quarta et subtilissima ydemptitas est, qua tres res ydemptificantur in eadem singulari indivisibili et immortali essencia, ut memoria, racio et voluntas sunt tres res in humano animo, que licet realiter distingwantur, sunt tamen omnes et singula earundem eadem essencia; et tales essencie, ut humanus animus et angelus, dicuntur create ad ymaginem trinitatis, cum deus simplicissimus et immortalissimus sit simul terminus in suppositis, licet communis essencia sit simplicissima, quia est pars partis integrantis quantitative vel qualitative partis componentis quiditative vel subiective, et per consequens virtualiter componentis presuppositive vel causative. De ydemptitate vero, qua accidencia ydemptificantur in subiecto vel alio individuante principio patet ex dictis, quomodo sit dicendum."
2348,210,2,121,"top","Istis premissis, dico, quod ydemptificacio mentis cum animacione, licet sit mirabilis, est tamen naturalis et per consequens philosophice noscenda. Nec exinde sequitur indifferenter omnium rerum ydemptificacio, cum solum conveniencia in genere ponunt fieri idem. Sed accendendo ad propositum materie, dico quod spiritus et animacio non tante distant sicut assumitur, cum animacio sit essencialiter ab- "
2349,210,2,122,"bottom","soluta, quia quiditas animati, et per consequens illa natura corporea, que est homo; et sic mens et animacio sunt eadem persona hominis, ut sentenciat Augustinus. Et sic conceditur, si aliqua magis conveniunt, tunc proporcionabiliter sunt idem, sed mens et accidencia novem generum non possunt adeo convenire."
2350,210,3,122,"top","Sed notandum, quod aliqua nomina significant essenciam anime humane sine connotacione actuacionis corporis, ut spiritus, intelligencia, mens humana, animus et similia, aliqua cum connotatione vivificacionis corporis, ut anima, vita, animacio et actus corporis cum sibi similibus. Et hinc vere dicunt doctores, quod mens vel anima vel animus distinguuntur, ut Augustinus in epistula 40a ad Dardanum 30 ita scribit: 'Quero' inquit, 'quomodo accipies hominem Cristum? Non utique, sicut quidam heretici verbum dei et carnem, hoc est sine anima humana ut verbum esset carni pro anima: vel secundo accipies verbum dei et carnem et animam, sed sine mente humana, ut verbum dei esset anima pro mente humana. Non utique sic accipis hominem "
2351,210,3,123,"bottom","Cristum, sicut superius locutus es, ubi Cristum deum omnipotentem crudelitatis a corpore, ut deum non credens, nisi eciam perfectum hominem credidisses, profecto, cum dicis perfectum, totam illic naturam humanam vis intelligere. Non est autem homo perfectus, si vel anima carni vel anime ipsi mens humana deficit.'"
2352,210,4,123,"top","Ex istis plane patet Augustinum distingwere inter mentem et animam ad sensum expositum. Nec obest secundum racionem ponere distinccionem cum hoc quod mens sit anima, quia natura divina et persona distingwuntur racione communicabilitatis et incommunicabilitatis, et tamen omnis natura divina est persona et econtra sic mens vel spiritus, cum sit communicabilis homini, distingwitur ab eodem. Et in dyalogo ad Felicianum ita loquitur Augustinus adversantem: 'Sic ex deo et homine non imperfectus, sed in diversa proprietate plenissimus natus est Cristus, sicut ex anima et corpore unusquisque hominum docetur esse perfectus. Nam non alius homo corpus, alius animus, quamvis aliud corpus, aliud animus. Unusquisque tamen atque idem homo et corpus dicetur et animus. Rursum non idem unum atque id ipsum corpus et animus, quia ex utroque homo perfectus est. Non enim hoc aut substancias confundit in unitate persone, "
2353,210,4,124,"bottom","aut personas geminat diversitate substancie, quando ex hiis quidem homo noscitur exstitisse. Non perdunt propria: sed quia in unum atque inseparabile convenerunt ex propriis, videntur communia facta. Afficitur in corpore mens doloribus corporis, fatigatur corpus cogitacionibus mentis, et unum tamen horum proprium est corporis et alterum mentis, quod autem uni homini accidit, et corporis videtur esse commune et mentis."
2354,210,5,124,"top","In istis dictis et dictis superius si attendimus, asserit Augustinus, quod in quolibet perfecto homine sunt due nature, scilicet corpus et anima, quorum utrumque est aliud quam reliquum, et tamen utraque natura est eadem persona; ideo una non est alia, sed idem, quod reliqua. Secundo dicit, quod, licet iste due nature confundant substancias, sic videlicet, quod in homine disparate sunt substancie, non tamen disparate sunt persone, sed utraque eadem persona. Tercio dicit, quod ex unitate tam disparium naturarum in eadem persona quidquid ambabus naturis communicabile uni acciderit, pro tempore conexionis utrique convenit, licet dispari racione, ut mens dolet compaciendo corpori, et corpus debilitatur mentis doloribus, que reciproca compassio est. Unde ad interimendum glosas, que volant hodie contra verba scripture et sentenciam Augustini, sepe dicit, "
2355,210,5,125,"bottom","quod sit simul utraque natura idem suppositum ut Enchiridion 27o, et sepe dicit distinctive, ut Ome 44, ita plane 'et caro Cristus et verbum Cristus', nec loquitur synodochyce, quia quodlibet concedit esse Cristum pro tempore tridui, quo sunt ab invicem separata. Et indubie tam sanctus et subtilis loycus, qui tantum cavet de mendacio et assercione falsi, quod omne tale dicit peccatum sapere, non relinqueret ad perpetuam rei memoriam in precipua materia fidei capciosissimis hereticis verba impossibilitatis tam in ecclesia. Non enim firmat, sed infringit fidem katholicam fingere impossibilia propter denominacionem vel fidem dilucidandam. Ideo absit a nobis ignaris, quod istam maculam imponamus sanctis doctoribus."
2356,210,6,125,"top","Et si queritur racio huius sentencie, ecce evidencia, que daret cuilibet catholico plenam fidem. Omnis homo habet animam corruptibilem eiusdem racionis cum ceteris animalibus; et cum hoc omnis anima humana est substancia perpetua, non potens desinere: ergo sentencia supradicta patet consequenter revolventi; nam credo, quod non poterit sustineri, quod cuiuslibet hominis sit tantum una anima, et illa sit formaliter corruptibilis et cum hoc substancia, que non possit desinere nisi ponendo animal; ideo ydemptificetur igitur anime, et secundum quod corpus animat est animacio corporalis, et secundum quod est vita illius essencie est anima immortalis. Assumptum autem argumenti sic ostenditur: Omnis "
2357,210,6,126,"bottom","homo est natura corporea, cui inest animari vel vivere secundum proporcionalem animacionem; ergo omni homini inest animacio, qua formaliter animatur et omnia talis animacio est anima corporalis. Ergo assumptum probandum. Et minor illius argumenti patet per omnes ponentes formas substanciales et accidentales, quibus subiectum denominatur formaliter. Non est enim racio, quare non est possibile agens agere, nisi sibi insit agencia tamquam forma, ut esse ignem vel igneitatem et ita de ceteris, nisi per locum a sufficienti similitudine, cum non sit possibile naturam corpoream animari vel vivere nisi sibi insit forma, que est animacio vel vita, qua sic animatur formaliter vel vivit. Ymo ponendo unam talem formam substancialem vel accidentalem ponende sunt plures, sicut abstrahentes in ista materia aliqui solent, et ultra non restabit fingere, quin animacio huiusmodi sit forma, qua natura corporea vivit formaliter et per consequens, quin sit forma substancialis et anima; et indubie illius nature corporee animacio, cum sit idem essencialiter cum illa natura et dependens formaliter ab eadem, est corruptibilis ad corrupcionem essencialis subiecti: loquor autem de essenciali materia nature corporee et non de fundamentali et adventicia; et patet maior principalis argumenti."
2358,210,7,126,"top","Et ad hoc vadit decretalis cum suis exposicionibus conformiter racioni; et minor includit duas, quarum prima est, quod cuiuslibet hominis tantum una est anima, que patet ex hoc, quod quolibet homine signato ipsum animari est anima sua; nec aliter esset homo univoce animal cum bruto; secunda pars est, quod cuiuslibet hominis anima est substancia "
2359,210,7,127,"bottom","indivisibilis, immortalis, ut angelus, quod patet superius suo loco. Restat ergo, quod una immortalis intelligencia de natura angelica, quam vocat Augustinus mentem vel animam, sit facta corporalis animacio, que tamen secundum racionem superiorem sit essencia immortalis, quia aliter non possit esse immediate et formaliter actus formalis corporis verbi. Deus enim coniungitur cuicumque corpori faciens tamquam principium essencialiter extrinsecum ipsum esse, et tamen nullum corpus potest actuari formaliter per deum, nec animus corpori coniunctus, nisi fuerit eius informacioni ypostatice copulatus."
2360,210,8,127,"top","Relinquitur ergo per locum a sufficienti divisione, quod mens et natura corporea sunt eadem hominis persona, licet sunt vere inter se ex opposito distincte, quia nemo ambiguit, quin aliud sit illam personam esse naturam spiritualem sicut post mortem, et aliud est illam esse naturam corpoream et mortalem; ideo due nature incommunicantes et tercia communicans, quarum quelibet personaliter est idem homo. Et illam personam vivere est eius anima, et illam vivere secundum naturam corpoream est adhuc anima mortalis: sed illam secundum mentem vivere est eadem anima naturaliter immortalis, cui contingit esse animam corporalem, unde naturam corporalem illam vivere est anima educta de potencia materie; et cum personaliter sit illa natura corporalis sive materialis, cuius animacio sit illa anima, non quod sint diverse anime, cum sit animacio eiusdem sup- "
2361,210,8,128,"bottom","positi. Sed est dare actum secunde nature corporee accidentaliter precedentem ab animacione eiusdem suppositi, que indubie distingwitur a mente et anima. Sicut ergo verbum, quod est spiritus increatus, est spiritus creatus, quia anima Cristi, licet vere distingwatur: sic eadem persona hominis, et per consequens idem homo est natura corporea et spiritus incorporalis. Sed difficultas est quibus terminis, de quo posterius."
2362,210,9,128,"top","Sed secunda racio fit ad idem. Anima cuiuscunque hominis est immortalis, ut nunc petitur, et potest indifferenter multis essenciis corporalibus copulari formaliter; ergo est idem personaliter cum subiecto. Maior declarabitur post, et minorem non negabit philosophus de dei potencia absoluta. Cum enim essencia corporalis et essencia spiritualis sint essencialiter separate, sic quod una separatur a reliqua, una est in celo, et alia hic in terra: Non est tanta habitudo inter eas, quod una dependet a reliqua; nam A essencia materialis non dependet a B essencia spirituali, cum existat per multa milia annorum ante illam; nec B dependet essencialiter ab A, cum post separacionem non causatur ab A, quia non materialiter, cum tunc non informat A nec efficienter vel finaliter, cum B sit natura superior et A pure passivum principium. Et patet, quod si non dependet ab eo in esse, tunc non dependet ab eo in fieri, cum deus liberrime creans hunc spiritum in esse in quamcunque proporcionalem materiam posset "
2363,210,9,129,"bottom","eum inducere. Nec hoc vertitur in dubium apud eos, qui ponunt accidencia posse creari et esse sine subiecto, et A essencia posset annichilari stante B et econtra; multo magis igitur notorie sequitur talium possibilitas de essenciis, que possunt per se existere."
2364,210,10,129,"top","Similiter si B spiritus in tantum afficitur A materie sibi intrinsece, hoc foret propter ydemtitatem in disposicionibus accidentibus et, ut instrumentaliter eius operaciones perficiant, sed quotlibet materias deus amplius potest disponere ad idem, ergo quolibet materiis illum spiritum copulare. Existentibus ergo mille embrionibus eque capacibus potest deus cuique illorum ad placitum copulare; et per consequens non est essencialis habitudo que de dei potencia non potest tolli. Et hec materia est evidens ex hoc, quod affeccio, quam spiritus habet ad deum, qui est eius causa essencialis et obiectum maxime allectum, potest tolli, ergo multo magis inclinacio ad actuandum istam tam vilem materiam. Aliter enim probabiliter dicendum vel tenendum esset, quod omnis naturalis inclinacio alicuius essencie ad aliquid extrinsecum foret essencialis. Non enim absolute sequitur de necessitate extremorum existencia, cum apostolus dissolvi cupit et esse cum Cristo, et anima racionalis quecumque per indisposicionem materie naturaliter separatur. Similiter est, cum omnis homo resurget in finali et ultimo iudicio, multi predestinati sunt roborati vel aliter in corpore defuncti; ergo non oportet, quod "
2365,210,10,130,"bottom","resurgent primo cum eodem corpore, quod hic gesserunt, et pari evidencia, qua deus potest innovare aliquam partem quantitativam, potest quamlibet, et sic totum; si enim unam partem quantitativam corporis ut cordis vel capitis, secundum se totam potest innovare, et per idem potest illam esse tante virtutis, ut pars tanta, et per idem innovata parte membri potest iterum aliam innovare, et sic totum, et per consequens omnis homo potest secundum se totum innovari in materia manens idem; et per consequens spiritus potest multis incommunicantibus materiis copulari."
2366,210,11,130,"no","Confirmatur; posito quod sor nutriatur puer cum materiis essencialibus hominis, si ponatur, et eciam ex hinc decidat totum semen procreando multos pueros filios ex femina nutrita conformiter; et quod isti filii conformiter educati procreent multos filios ad quotlibet gradus eiusdem generis. Et patet, cum eadem materia in numero non potest multiplicari corpori, sequitur quod aliquis istorum de possibili in toto novam materiam in finali resurreccione habebit, et per consequens hoc est deo possibile. Ex quo sequitur, quod nulla materia est de essencia persone hominis, licet cuiuscumque nature corporee, que est homo, sicut et anima de potencia materie educte sit essencialis materia. Non enim valet hoc sophisma de essencia illius suppositi: est materia, sed nulla est illa, ut patet posterius in processu."
2367,210,12,130,"top","Istis suppositis arguitur, quod quilibet homo est spiritus immortalis; et suppono, quod abhinc usque ad Romam sint corpora organica sufficienter disposita, ut cum eis copuletur spiritus Pauli; et pono, quod, "
2368,210,12,131,"bottom","omnibus illis secundum se totas quiescentibus spiritus ille copuletur successive versus Romam, quam attingit in fine illius hore actuando corpus continue, cui localiter copulatur. Tunc arguitur sic. Impossibile est personam hominis acquirere situm immobilem nisi per motum localem proprium vel multiplicacionem. Sed persona Pauli acquireret quotlibet situs huiusmodi versus Romam, ergo altero istorum modorum, non primo modo, cum omne corpus Pauli manebit per totum fixum in eodem situ continue. Maior patet eo, quod ad situm ut per se materiam est motus localis. Et minor patet ex supposicione et casu. Nam cum nulla materia sit de essencia hominis, sequitur ex assumpto, quod Paulus manebit continue accelerans versus Romam; et cum omnis motus pertinens quo sic movebitur sit et erit multiplicacio, sequitur, quod multiplicabitur versus Romam, et, quod solus spiritus sic multiplicabitur, sequitur, quod Paulus sit spiritus motus. Non enim iste spiritus potest dici mole magnus, quia tunc haberet per situm subiectum primum extensum, cuius oppositum supponitur. Nec valet dicere, quod tam Paulus quam ille spiritus sic movetur, spiritus per se et Paulus synodochice secundum partem, quia totum non potest denominari accidentaliter, nisi quod potest in esse sibi secundum quod homo. Sed iuxta hanc posicionem repugnat homini multiplicari cum per se sit corpus, ergo anima non sufficit ipsum denominare esse indivisibilem quo ad molem, et eciam, ubicunque est ille spiritus. Patet igitur, quod totum non movetur ad mocionem sue partis nisi pars moveatur specie motus, qua totum natum est moveri. Cum igitur Paulus habet per totum quietem "
2369,210,12,132,"bottom","continuam, sequitur, quod non movetur secundum partem, sed secundum partem quiescit; sed sicut per totum quiescit, sic per totum movetur simul situ et tempore, quod non est possibile adversario, cum tunc posset corpus penetrare per quotlibet corpora et esse in quantumlibet parvo situ sine divisione corporis, ymo continue generari et corrumpi et manere eadem persona hominis, cum denominacio partis redundat in denominacionem totius ad sensum expositum, sed continue generabitur pars quantitativa sui ad informacionem anime, ergo continue generabitur ille homo. Et constat, quod continue manebit idem homo, cum continue manebit eadem anima actuans corpus per se sibi accidentale, quod reliquit secundum modum loquendi scripture ut pastor thabernaculum et deferet secum continue actus nutritorios. Nec oportet solicitari de velocitate istius motus vel proprietatibus huiusmodi, quia invenitur purus motus interioris hominis, de quo 2o Cor. 4o 'Licet is, qui foris est homo corrumpatur'."
2370,210,13,132,"top","Tercio patet, quod generatur metaphisice ista sentencia ex hoc, quod omnis forma substancialis substancie est eius quiditas ex eodem, quod omnis forma substancialis substancie est eius essencia, sed generaliter idem est essencia et res, cuius est essencia; et esse eius igitur generaliter idem est substancia et eius substancialis forma et istam racionem universalem sepe persecutus sum. Unde ex ista evidencia dicet commentator 7o metaphisice 4o; et sic sophistice, "
2371,210,13,133,"bottom","inquit commentator, arguit si, idem, quod est quiditas hominis est, homo, sed homo habet quiditatem, igitur quiditas habet quiditatem et sic in infinitum. Et solucio est, quomodo quiditas hominis est homo uno modo, id est forma hominis. Unde 2o Phisicorum dicit, quod genus est causa formalis rei, quia, ut dicit 8o metaphisice 7o animal principaliter dicitur de forma; et idem patet 4o et ultimo eiusdem 8i et alibi satis sepe....."
4521,262,1,1,"no","Licet capitulo tricesimo septimo rogarem obnixius omne genus auditorii fovere evangelicam veritatem qua dixi ecclesiasticos ad tantum posse delinquere quod domini temporales possent ab eis legittime ac meritorie auferre temporalia, quantumcunque humanis legibus fuerint confirmata, surrepunt tamen emuli (licet in cassum) nitentes veritatem istam dirimere. Et revera sepe revolvi in animo quid movebat illum dominum et socium de ordine sancti Benedicti inter omnes valentes Oxon. tam singulariter ac prepostere dictum negocium attemptare. Prepostere dico, eo quod videtur multis sapientibus istam materiam pertractandum scolastice, antequam predicata fuerit super tecta."
4522,262,2,1,"top","Sed demum dictum est mihi enigmatice per discretos quod sunt nonnulli eciam paupertatem evangelicam profitentes, peragrantes regna, transmeantes maria et se ipsos periculis itineris multiformibus exponentes, ut exproprietarie contra professionem pecunias sibi accumulent, religiosos viros sui ordinis per palliata privilegia privata infestent ac sibi ac suis complicibus exempciones ab ordinis observancia suggestionibus pretensis impetrent. Nec mirum, quia in Christi collegio passus est Deus Scarioth portantem loculos gracia colligendi proprietarie pecuniam fingere communicacionem unguenti per dicionem temerariam et sic de opere multipliciter evangelico dedignantem. Tales, inquiunt, audientes de abdicacione temporalium cum pulsus suus tangitur, ferunt molestius et ex inveterato habitu cum fremitu ac stridore dencium "
4523,262,2,2,"bottom","reprobati sepius tam opere quam sermone ipsum usque ad mortem fuerant persecuti. Equus enim, in extremitatibus scabiosus, hinnit atque recalcitrat eciam ad minas vel tactum levem manuum, quando equus sani corporis fricacionem rigidam tollerat pacienter."
4524,262,3,2,"no","Sed pretermittendo talia consultum est mihi omnino satisfacere duodecim argumentis quibus videtur sibi infringere sentenciam evangelicam supradictam, tum quia imponit mihi blasfemiam, scandalum, superbiam et heresim, tum quia inspicienti videri poterit quod evidencie doceant partem suam."
4525,262,4,2,"no","Feci autem superius sentencialiter istam evidenciam pro conclusione proposita: Deus non posset esse, nisi possit permittere ecclesiasticos ad tantum delinquere quod mereantur a suis possessionibus spoliari, nec posset spoliacionem talem causare, nisi posset facere temporales dominos meritorie exequi causam illam, ergo tota conclusio. Studeat frater meus cum omnibus suis coadiutoribus, et (si non fallor) nec ipsi nec angeli de celo possunt veritatem istam dissolvere."
4526,262,5,2,"no","Unde miror quo spiritu contendit quod dicta veritas est novitas inaudita. Scio quidem quod dicta conclusio Veritas sit increata a qua omne verum creatum secundum venerabilem Anshelmum est verum formaliter, et scio ex eiusdem Veritatis testimonio, Joh. XI, 42 quod istam veritatem pater omnium semper audit. Ideo indubie dicta Veritas absolute necessario est audita. Non ergo sequitur: Hec veritas apud fratrem meum est sibi ex inadvertencia inaudita, ergo est penitus inaudita, cum formaliter sequatur oppositum."
4527,262,6,2,"top","Est autem evidencia fratris mei capta ex dictis beati Bernhardi in quadam epistola civibus Lugdunensibus de festo Concepcionis beate virginis Marie sentencialiter, ut asserit, assumentis, quod si illud festum foret celebrandum, nunquam tot sanctos patres speciales zelatores virginis preterisset. Sic, inquit, est in proposito. Si ex lege "
4528,262,6,3,"bottom","nova vel veteri fundari poterit quod domini temporales possunt ecclesiasticorum vicia per subtraccionem temporalium refrenare, sancti doctores assidue postillantes sacram scripturam nunquam istam sentenciam preterissent. Cum ergo nec scriptura sacra nec aliquis doctor ecclesiasticus catholicus (ut false asserit) sentenciam istam sensit, videtur quod non sit fundabilis in scriptura."
4529,262,7,3,"no","Hec evidencia quoad assumptum est inductiva multipliciter in caribdim, primo in hoc quod condempnat ritum ab ecclesia catholica approbatum in celebrando virginis quinque festa, scilicet Concepcionis, Nativitatis, Annunciacionis, Purificacionis et Assumpcionis. Et indubie si socii evidencia urgeret ad non celebrandum concepcionem beate virginis, perinde ecclesia nunquam solempnisaret aliquod festum eius, quia antequam primum festum beate virginis fuit in ecclesia celebratum, multi erant sancti patres in ecclesia ut Evangelista, Paulus, Dyonisius cum sibi similibus specialibus zelatoribus huius virginis, quos omnes quodlibet festum beate virginis preterivit. Ideo dicunt sancti quod crescente successive noticia et devocione ecclesie non fuit contenta de festis ac devocionibus precise prioribus, nisi superadderet ad priores, quia aliter nunquam cresceret devocio vel ritus fidelium. Ideo si racio ista sine peccato procederet, sequitur quod ecclesia tam secularium quam religiosorum non sit dotanda civiliter possessione temporalium, quia multi sancti patres, episcopi ac monachi utilitatis ac bonorum ecclesie precipui zelatores precesserunt beatum Silvestrum atque Benedictum, quos omnes talis dotacio preterivit."
4530,262,8,3,"no","Et sic frater meus nidum proprium patenter inficit, quem nititur incubare, quia estimo ipsum non intendere dotacionem huiusmodi infringere sed fovere. Insurgente itaque novitate cause probabilis est ordinacio racionabiliter innovanda, quia aliter beatus Bernhardus cum suis discipulis nunquam a residua parte discipulorum beati Benedicti quoad discrepancias religionis et rituum recessisset."
4531,262,9,4,"no","Quoad beatum Bernhardum certum videtur quod probabiliter opinatus est beatam virginem fuisse conceptam in originali peccato et sic novitatem celebracionis concepcionis beate virginis sine auctitoritate valida reprobare. Sed unum scio, si confrater plene crederet dictis beati Bernhardi, forsitan et michi crederet in hoc parte."
4532,262,10,4,"no","Quo ad secundam partem non dubium quin ex qualibet parte scripture sequitur veritas de possibili recitata; ymmo cum sit veritas absolute necessaria sequens ad quidlibet, patet ex sentencia venerabilis Anshelmi quod sit realiter verbum Dei, et per consequens negans ipsam negat fidem catholicam, quia Christum; nec hoc preteriit inauditum, cum reges veteris testamenti ut Salomon III, Reg. II, Nabugodonosor in captivitate Babilonica IV, Reg. XXV, Tytus et Vespasianus XXXII anno post ascensionem Domini, ut patet per Josephum in De bello Judayco, spoliacionem temporalium exercuerant a sacerdotibus veteris testamenti et, ut multis videtur, meritorie ad Dei beneplacitum, vel saltem indubie hoc opus iustum exercere meritorie potuerunt."
4533,262,11,4,"no","Et illud allega tum est superius ex testimonio Augustini, Isidori et multorum paparum, ut Gracianus in Decretis XXIII recitat copiose. Nonne, posito quod episcopus Mediolanensis vel alius insurgat infideliter cum seculari brachio contra papam, liceret brachium seculare rebellem huiusmodi legittime depredari? Nonne regnum Anglie et Francie, quasi miraculose (ut dicitur) legittime ac meritorie hoc exercuit in Templarios uno die?"
4534,262,12,4,"top","Et credo quod frater meus non presumit dicere quin ecclesiastici nostri possunt incidere in culpam consimilem vel maiorem. Non enim habent cartam sue confirmacionis, sicut de se ipsis sompniavit heresis Beghardorum. Si ergo gladius secularium dominorum legittime sevire potuit in Templarios, qui erant ecclesiastici, nedum usque ad spoliacionem temporalium sed usque ad intericionem "
4535,262,12,5,"bottom","naturalium, non dubium quin adhuc eodem gladio subtrahere possunt temporalia ab ecclesiastico proporcionaliter delinquente. Miles enim qui licite potest in maius, eciam licite in minus potest eiusdem generis. Et patet quod scolasticus qui non habet aures aspidis surde vel suis infingibilibus delitentis autumpnali tempore non diceret quod dicta conclusio sit novitas inaudita."
4536,262,13,5,"no","Secundum argumentum videtur directe procedere capiens ex testimonio utriusque testamenti quod sacerdotes peccantes per se ipsos ac suos episcopos debent corrigi. Nam Levit. IV, 3: Si sacerdos qui est unctus peccaverit delinquere faciens populum, offeret pro peccato suo vitulum inmaculatum. Et Apostolus I Thy. V, I 9, 2O dicit illi episcopo: Adversus presbiterum noli accusacionem accipere nisi sub duobus vel tribus testibus; peccantes autem coram omnibus argue. Dare ergo potestatem puniendi sacerdotes regibus foret legem Christi infringere."
4537,262,14,5,"no","Sed miror qua fronte frater meus ausus est deduccionem tam frivolam fingere, specialiter coram tam sciolo et venerabili auditorio in ecclesia beate virginis Oxonie: Sacerdotes debent corrigi per se ipsos vel suos episcopos: ergo in nullo casu debent corrigi per dominos seculares. Si enim frater meus ignorat consequencias vel legem oppositorum que prius evident in hac parte, antequam mihi inposuisset heresim, pro ista argucia consuluisset socios vel sophistas qui dicunt quod subditus potest corrigi a prelato et in defectu illius potest corrigi legittime ac meritorie a prelato superiori, ymmo in defectu talium a iudice subalterno; cum ista quidem argucia posset decipere confratres ad exempcionem avidos, faciendo eos errantes credere, quod nullus monachus monachus debet visitari vel corrigi per episcopum, eo quod debet corrigi per abbatem: possunt inquam ecclesiastici per directe superiores ecclesiasticos licenter corrigi et in defectu illorum per dominos seculares, ut patet in solucione proximi argumenti."
4538,262,15,5,"top","Tercio alludit frater meus historie Gen. XLVII, ubi imminente fame sterilitatis Egipcii sacerdotes pagani "
4539,262,15,6,"bottom","non sunt compulsi possessiones suas vendere sed dabantur eis alimenta de horreis publicis; ergo multo magis sacerdotes christiani debent ab omni exaccione regia esse liberi et quieti et non per ablacionem temporalium in aliquo perturbari."
4540,262,16,6,"no","Pro solucione istius argumenti facti per locum a simili opportet attendere primo quod illi sacerdotes Egipcii erant philosophi quos astronomia instruxerat de parcis vite necessariis more philosophancium contentari. De quibus meminit Aristoteles in Prologo I Methaphysice. Hii autem sacram doctrinam dantes populo habiti sunt in magna reverencia propter neccessitatem sui officii et religiositatem in parco modo vivendi, et modo evangelicorum sustentati sunt de bonis publicis, ut innuit tam textus Genesis quam exponentes textum Aristotelis."
4541,262,17,6,"no","Secundo rogo quod sic arguens per locum a simili iuxtaponat suam arguciam: Exactores Egipcii ex informacione Joseph Hebrei pepercerunt suis sacerdotibus tempore pacis propter necessarium eorum officium et parcum dominium, ergo per idem temporales in regno Anglie non debent in aliquo casu de sacerdotibus possessionatis quicquam exigere, licet appropriarunt plus quam terciam partem regni, quantumcunque adversati fuerint legi Christi et quantumcunque magna necessitas immineat hostibus resistendi. Opportet ergo addiscere iuxtaponere sufficienciam similitudinis ad hoc quod teneat argumentum a simili. Sicut enim sacerdotibus gentilibus fungentibus debite officio suo limitabantur vite neccessaria de bono publico, sic sacerdotibus christianis, quorum religio foret abdicare temporalia instar Christi, debet populus quem edificant in bonis publicis vite necessaria providere. Et hoc concluditur ex textu tam per locum a simili quam maiori."
4542,262,18,6,"top","Sed tercio notandum ex dictis quod videtur conclusionem quam frater meus inculcat esse simpliciter concedendam, scilicet quod Christiani sacerdotes debent esse  "
4543,262,18,7,"bottom"," ab omni exaccione liberi et quieti et non per ablacionem temporalium perturbari, quia debent de alimentis et tegumentis nichil habentes in proprio contentari et rapinam bonorum si eveniat cum gaudiis sustinere. Cayphas quidem, cum esset pontifex, ut dicitur Joh. XI, 5I, ignorans vocem propriam, prophetavit."
4544,262,19,7,"no","Sed alius videtur sensus pretensus ex verbis aliis fratris mei. Videtur enim ipsum velle innuere quod nulli religiosi in Anglia solvant regi decimas, quindenas vel quodcumque pendagium, quantumcunque illi fuerint temporalibus predotati et quantumcunque immineat ardua causa regis. Sed absit catholicum credere exemcionem istam fore legittimam, cum includit repugnanciam."
4545,262,20,7,"no","Unde audivi religiosos possessionatos in quodam parliamento Londonie illud expetere et unum dominum periciorem ceteris secundum quandam fabulam respondisse. Quondam, inquit, audivi congregatas fuisse aviculas, inter quas bubo affuit sed inplumis. Simulans se exsanguem et frigidum petivit tremulus pennas ab aliis aviculis sibi dari. Quibus misericordia motis singula pennas buboni adiecerat, quousque fuerat pennis alienis deformiter onustata. Quo facto statim affuit accipiter ad depredandum; aves autem ad evitandum invasionem defensione vel fuga insultus accipitris a bubone pennas proprias repetebant. Quo negante quelibet propriam pennam violenter arripuit, et sic evaserunt periculum bubone remanente deplumato miserabiliter plus quam prius. Sic, inquit, si contra nos bellum ingruerit, oportet de clericis possessionatis temporalia tamquam nobis communia et regno recipere et regnum nostrum  cum bonis propriis tamquam magis superfluis prudenter defendere."
4546,262,21,7,"top","Nec miretur quis quod in isto sim tam diffusus, tam particulariter narrativus et acute quodammodo invectivus: ideo siquidem sum diffusus, ut pateat quod raciones fratris mei non habeant scintillam evidencie pro parte sua, si debite sint servate; particulariter narro ut conformem me socio qui indubie ministravit materiam sic "
4547,262,21,8,"bottom","narrandi. Tercium didici a magistro nostro Jesu Christo qui fuit scribarum et Phariseorum in causa divitis acutissimus redargutor, ut patet Matth. XXIII et sepe alibi, nunc eos ex verbis propriis reprobando, nunc manifeste ex malis operibus exprobrando, nunc Ve multis inprecando et nunc simulacris imperatoriis acutissime similando, nam Matth. XXIII in octo Ve illis prophetatis loquitur: Ve vobis scribe et Pharisei, yppocrite, qui similes estis sepulcris dealbatis que a foris apparent hominibus, intus autem plene sunt omni spurcicia. Sic et vos apparetis quidem hominibus iusti, intus autem pleni estis ypocrisi et iniquitate. Et ex hinc Paulus didicit vocare summum sacerdotem Act. XXIII, 3, parietem dealbatum. Et Baptista, Luc. III, 7, vocat phariseos genimina vipperarum. Ex quibus docemur indubie acutissime sed prudenter invehere contra adversarios legis Christi; prudenter dico, non inponendo fratri nostro defectum nobis ambiguum, de quo per Dei graciam precavebo. Sed unum puto me scire, quod singulum argumentorum socii vel in materia vel in forma deficit vel utrumque."
4548,262,22,8,"bottom","CAPITULUM SECUNDUM."
4549,262,23,8,"no","Primum argumentum secundi ternarii sic formatur: Si licet regibus sacerdotes Christi peccantes per ablacionem temporalium a peccatis suis avertere, a multo forciori tenentur multos infideles totam ecclesiam infestantes sub pena peccati mortalis ab infidelitate sua per subtraccionem temporalium avertere. Et sic videtur istam sentenciam dominos temporales facientes oppositum condempnare; Christi autem doctrina est (ut false asserit) neminem artare ad bonum sed inducere predicando, unde Marc. XVI, I 4 non dicit Christus: Artate sed predicate evangelium omni creature. Revera cederet ad honorem socii supersedere a fabricacione et promulgacione talis argucie, cui non potest locus competere et per consequens nec a simili nec a maiori. Nam curati et alii christiani tenentur in casu sub pena peccati mortalis"
4550,263,1,9,"bottom","subiectos corrigere et domesticis predicare, et per nullum locum argumenti sequitur quod tenentur a maiori Judeis infidelibus peioribus predicare. Christus enim qui dicit se missum ad oves que perierant domus Israel, negaret istam arguciam. Sic enim confundentur iurisdicciones et quilibet obligaretur ad sibi impossibile. Nec sequitur: homo tenetur in casu sub pena peccati mortalis fratris sui cuius videt indigenciam relevare, ergo per idem tenetur sub eadem pena subvenire cuilibet amplius indigenti. Revera Aristoteles ethnicus non occuparet vibraniam circa solucionem talis argucie, quanto magis evangelicus, qui debet primo fidei domesticis providere iuxta doctrinam Apostoli Gal. VI, IO. Domini ergo temporales cum causa sua agitur, disponere debent pro temporalibus regni sui et specialiter de illis que progenitores sui clero dederunt et ut pro ipsis et pro ecclesie merendo Deo debite ministretur. Et sic pugnarent primo contra domesticos inimicos et post illorum conversionem possent ordinacius convertere infideles. Unde (si non fallor) longe plus infestatur ecclesia ab inimicis domesticis, ut clero avaricie dedito et sic cruci Christi ac legi evangelice inimico quam a Judeis vel paganis forinsecis. Unde reor apcius medium pro infidelibus convertendis ecclesiam christianam onustatam temporalibus coactive redigere ad paupertatem evangelicam primitivam."
4551,263,2,9,"top","Obiciunt nempe nobis infideles convertendi quod sumus prevaricatores manifestissimi legis nostre, cum predicamus despeccionem temporalium ac aspiracionem caritativam et pacificam ad eterna; et tamen de facto nulla gens insistit ardencius circa civile dominium vel pro temporalibus fratrem suum contra caritatem perturbando persequitur; ideo ut aiunt nos sumus in capitulo phariseico Matth. XXIII, ubi Veritas de scribis et phariseis loquens sic precipit: Secundum opera, inquit, eorum  "
4552,263,2,10,"bottom"," nolite facere, dicunt enim et non faciunt. Ideo pertinenter ex lege propria nobis improperant illud Matth. VII, 5 crimen ypocrisis quod eiciamus primo trabem de oculis nostris et tunc sumus dispositi festucam de oculo fraterno excipere: non ergo per rapinam temporalium sed instar Christi ac suorum discipulorum, per eorum renunciacionem sermone et opere convertimus infideles. Unde multos infideles experti referunt velle converti ad christianismum, si non obesset humana tradicio, qua statuitur quod conversis appropriatis ad ultimum omnia temporalia eorum cedant prelatis ecclesie."
4553,263,3,10,"top","Sed ulterius quoad potenciam coactivam certum est quod dictum fratris nimis inprobandam heresim manifestam, cum Christus docuit opere et sermone quod christianus sit multipliciter artandus ad bonum, ut Augustinus docet epistola XXXIII ad Bonifacium, ut superius capitulo VII est expressum. Aliter enim fratres religiosi contra regulam Christi fratres indomitos perpetuo carceri manciparent. Aliter enim papa contra doctrinam Christi puniret hereticos ac alios ecclesie rebelles. Nec non quod plus est presbiteri pretendentes se habere gladium temporalem districtissime cohercerent subditos christianos secundum potenciam civiliter coactivam; sed quomodocunque sit de huiusmodi licencia, certum est quod domini temporales meritorie possunt artare christicolas per subtraccionem bonorum temporalium ad Dei servicium; clerus vero hortando, excommunicando et demum advocando brachium seculare. Unde Salvator postquam fecit flagellum oves et boves de templo exagitando mensas numulariorum cum ere subvertendo docuit Luc. XIV, 23 eius discipulos expellere gentiles intrare ecclesiam. Sic enim artavit Apostolum prosternendo atque cecando, Act. IX, et sic cogit quottidie resipiscentes bona fortune subtrahendo vel penam corporis secundum providenciam abditam inferendo; virtus enim in infirmitate perficitur. Nec oportet "
4554,263,3,11,"bottom","salutare arguciam cum assensu; eciam non sub contrario ridiculose arguitur ad contradictum sensus extranei ut sic, Christus precipit suis discipulis predicare evangelium omni creature; ergo nulli Christi discipuli debent christianos cogere vel artare."
4555,263,4,11,"no","Secundo arguit quod domini temporales obligantur ex precepto Domini Matth. XVIII, I5I7 ad correpcionem fraternam secundum ordinem ibi doctum. Et notat primo quod reges christiani et sui subditi sunt confratres, iuxta illud I. Thym. VI, 2: Servi qui fideles habent dominos non contempnant, quia confratres sunt. Secundo notat quod tam reges quam alii tenentur observare processum ewangelicum in correpcionibus faciendum. Et tercio notat quod deficiente gladio corporali recurrendum est ad excommunicacionem vel gladium spiritualem cui tamquam superiori corporalis gladius est subiectus. Sed eciam omnibus istis tamquam catholicis, ut patet superius capitulo IV, plene consencio."
4556,263,5,11,"top","Ex istis tamen infert ulterius quod reges temporales contra libertates ecclesie preter voluntatem sui capitis non debent se intromittere ecclesiasticos puniendo. Sed eciam ista conclusio est satis catholica, cum libertas ecclesiastica sit lex perfecte libertatis. Contra spirituales ecclesie, quos beatus Petrus vocat animas, debent se subicere dominis civilibus propter Deum, quia ut dicit I Petr. II, I5: Sic est voluntas Dei ut obmutescere faciatis inprudencium hominum ignoranciam qui temporalia spiritualibus anteponunt. Et patet quod non est contra libertatem ecclesie vel voluntatem capitis nostri Christi secundum regulam correpcionis fraterne auferre ab ecclesiasticis vel ipsis ablacionem huiusmodi sustinere. Quod si per caput ecclesie notat Romanum pontificem, certum est quod, nisi multe correpciones...., peccatis suppositis, quemque preter voluntatem suam...., fratrem in Anglia et regnis aliis a provida visitacione sua distantibus, olim foret ecclesiarum subversio. Ideo domini temporales "
4557,263,5,12,"bottom","debent prepositis cleri in nomine Christi precipere, quod visitent clerum subiectum ne contra legem Christi innitantur possessioni temporalium."
4558,263,6,12,"no","Simili modo, posito quod clerus subditus remaneat in peccato, debet adhibere testes ydoneos, ut clericos vel dominos seculares qui non corrumpantur muneribus, et iterum sub pena subtraccionis temporalium sunt monendi; quod si tercio in suis prevaricacionibus perseverent, nunciandum est ecclesie, id est, toti congregacioni fidelium tam clericis quam laycis regni dati. In cuius consilio provideri debet discrescius de multitudine ac ministerio presbiterorum ac clericorum proporcionabilium tali regno et limitari sibi bona fortune necessaria ac suum ministerium exequendum subtrahendo superflua."
4559,263,7,12,"top","Quod si quarto maneant obstinati, nolentes propter affeccionem ad civile dominium submittere se ordinacioni talis consilii sed ad magnam perturbacionem regni et eius depauperacionem expetere curas alienas, communicacio cum ipsis tamquam cum inimicis ecclesie debet penitus interdici. Quod si obicitur consilium regni posse subverti et partem cleri persecutam habere iusticiam, sicut patuit in martirio sancti Thome, ubi necesse est ad ecclesiam magis autenticam appellare, dicitur quod causa persecucionis huiusmodi et modus persequendi docent faciliter quin iuvamen exterum est petendum, cum nunquam ex rapina vel contencione temporalium, sed ex zelo servandi iusticiam fiet martir, ut dictum est XXXIX capitulo de martyrio sancti Thome, ubi nec forma correpcionis fraterne servata fuit nec ablacio temporalium, sed iniusticia dominorum amovendo temporalia per se fuit causa martirii. Impedivit enim clerum regni a Dei ministerio peragendo; et quando casus talis evenit, tunc instar sancti Thome est auxilium Romani pontificis vel cuiuscunque alterius petentis et zelantis pro iusticia, sive fuerit secularis sive clericus, expetendum, et confiscacio temporalium tamquam bonorum representacionis minime "
4560,263,7,13,"bottom","sufferenda. Absit pro iniuria personali de bonis fortune quod iudicium exterum ad regni perturbacionem et caritatis ommissionem a Christi discipulo sit petenda, spiritualiter tamen tunica anime, scilicet bona virtutis et gracie, ex tollerancia talis iniurie accresceret danti pallium bonorum fortune, ut docet Veritas Matth. V. Unde si predicta fraterna correpcio fuisset quandocunque debuit observata, nunquam clerus Anglie contra rempublicam legem evangelicam cervicem tam indomitam erexisset."
4561,263,8,13,"no","Ex istis incidenter declaratur quid est comnunitatem habitualiter abuti diviciis; quando enim manet post correpcionem terciam obstinata, tunc est abusus habitualis temporalium, quia habitus avaricie excommunicacionem exigens induratus. Tempus autem induracionis huiusmodi limitat lex Anglie ad terminum, ut patet inferius capitulo quinto. Et patet quod ex lege correpcionis fraterne sequitur conclusio quam socius nititur impugnare."
4562,263,9,13,"no","Nec oportet clerum Anglie non zelantem voluptuose dominare civiliter ac hereditarie de dominis temporalibus quoad vite necessaria dubitare, cum beato Augustino Anglorum apostolo cum suis sociis ministratum est de vite necessariis a dominis infidelibus copiose, quanto magis ministraretur dignitas a populo tam fideli."
4563,263,10,13,"top","Unde diebus nostris audivi quendam de valencioribus dominis regni nostri monachis de sua fundacione concedere quod tot monachis quot sunt modo quoad omnia vite necessaria subductis curis seculi ministraret, eciam copiosius quam modo ministratum est cum prevaricacione et sollicitudine mundanorum, informatusque fuit per quendam virum ecclesiasticum hoc esse licitum, eo quod reipublice foret expediens et monachis medium ad observandum votum et regulam quam sollemniter sunt professi. Primum autem triplici via est ostensum, primo per hoc, quod in manu dominorum temporalium, quorum interest de causis civilibus se intromittere foret idem dominium longe fertilius. Secundo per hoc quod religiosi inmiscentes se seculo necessitati sunt ad "
4564,263,10,14,"bottom","dampnum reipublice tribus generibus hominum temporalia sua prodigaliter impertiri, scilicet discolis viris regni vacatis, canonicis et temporalibus dominis, qui eos potuerunt infestare. Istis quidem tribus funiculis nexus putridus temporalium virum nominetenus evangelicum est complexus. Tales quidem tres Antichristi discipuli dissipant scolam Christi. Tercio per hoc quod tam populi quam fructuum terre sterilitas subrepit in regno Anglie ex dominiis manu mortue mancipatis."
4565,263,11,14,"top","O quam sanctum et fertile foret regnum Anglie, si ut olim quelibet parrochialis ecclesia haberet unum sanctum rectorem cum sua familia residentem, quodlibet regni dominium haberet unum iustum dominum cum uxore et liberis cum proporcionali familia residentem; tunc enim non sterilescerent in Anglia tot terre arabiles nec rarescerent ex defectu yconomie tante caristie artificialium peccorum terre nascencium, sed regnum habundaret omni genere huiusmodi bonorum, adessentque servi atque artifices labori debito per civiles dominos mancipati. Nunc vero mercenarii civile dominium ecclesiasticorum indignantes, ymmo quodammodo naturaliter abhorrentes, hinc ociantur, tepentes disponuntur yconomice pro non suis, hinc furantur propter defectum supervisionis proprietarii domini civilis, et hinc discrasiantur in moribus et effrenes facti secundum omne genus lascivie vacando dissipant bona regni, ecclesiasticique ex parte sua innitentes secularibus utcunque nec non cultibus sumptuosis, dominique temporales ut excedant vulgus et clericos sunt in victu suo et ornatu nimium sumptuosi; et sic regnum patitur omniumque discrasiam multiplicem, cuius (si non fallor) clerus est causa precipua. Si enim ipsi verbo et opere docerent efficaciter legem Christi sicut ab olim, cessarent abusus huiusmodi; modo vero non debent maledici, qui declinant a mandatis Dei, sed excommunicantur in vertice qui declinant a mandatis vel decretis prepositi. Si autem civiles yconomi haberent temporalia ista in propriis, multiplicantes coniugia, liberos atque familias, ex quibus secundum Aristotelem "
4566,263,11,15,"bottom","elementis crescit respublica, tunc nimirum resultaret regnum in omnibus bonis suis uberius, que modo destruuntur in suis principiis."
4567,263,12,15,"no","Hec omnia mala eveniunt ex ordinacione prepostera, qua ecclesiastici fiunt proprietarii et qui contempnendo vivificarent ecclesiam, difformiter sunt activi. Unde non dubium si quelibet pars ecclesie secundum legem Christi staret in suis limitibus, constantissime staret regnum. Et patet quomodo reipublice expediret, quod temporalia ecclesie forent in manibus temporalium dominorum prodessetque presbiteris, eo quod tunc liberius possent contemplacioni et cultui divino intendere, que sursum sunt religiosius querere, et amplius merendo plus regno proficere; igitur illud quod sic foret utrique parti expediens foret valde legittimum, quia legi terre consonum. Nec obstaret ex parte cleri nisi affeccio proprietarie dominandi, quia illud quod obiciunt quod temporalia post mortem unius domini vel post eius benivolenciam religiosis deficerent, ideo oportet quod habeant elemosinas eis proprietarie perpetuo assignatas, hoc (inquam) contradicit fidei ac spei in Christo, modificante solicitudinem irreligiosam circa temporalia contra evangelicam veritatem que precepit suis discipulis non sollicitari in crastinum circa temporalia; multo minus ergo sollicitarentur circa hereditatem ac civilitatem perpetuo fundandam in terris. Sed iuxta doctrinam Apostoli Hebr, XIII, I4, celestem inquirerent."
4568,263,13,15,"top","Hec sentencia licet a quibusdam doctoribus sit derisa, et ab aliis verberata, dicendo quod sum liber inferni, a nullo tamen efficaciter est inpugnata; nec mirum de primo, eo quod Luc. XVI, I4, post conformem sentenciam de abdicacione temporalium a domino predicata, sic scribitur: Audierunt autem hec omnia Pharisei qui avari erant et deridebant eum. Et quoad secundum, deficiente Phariseis evidencia Christi miraculum inpugnandi, con- "
4569,263,13,16,"bottom","viciando dixerunt quia in Belzebub principe demoniorum eicit demonia."
4570,263,14,16,"no","Ex istis colligitur talis racio: reges, principes et omnes domini temporales tenentur ad fraternam correpcionem assistente circumstancia correpcionem huiusmodi requirente; sed potest esse quod clerus delinquat cum tali circumstancia, quod correpcio fraterna efficacissima foret temporalia quibus abutitur prudenter diripere; ergo potest esse quod domini temporales de lege Christi teneantur hoc facere. Nec valet dicere quod pape dispensacio privilegio vel exemplo hoc excludit, quia absit catholicum optare quod liceat Christi vicario per suas tradiciones statuere quod privet vel impediat practicam legis Christi ac dominos temporales presumpto huiusmodi statutis annuere. Non ergo licet homini quicquam eximere, sic ut quantumcunque peccaverit non liceat potenti ipsum corripere."
4571,263,15,16,"no","Ex istis patet responsio ad terciam evidenciam quam socius meus format: Quilibet, inquit, tenetur ex consilio Christi Luc. XVI, 9 facere amicos de mamona iniquitatis, ergo domini temporales non tenentur ab ecclesiasticis temporalia diripere sed augere, cum sint instrumenta virtutis et meriti, quibus ecclesiastici recipiunt dominos illos in eterna tabernacula post hanc vitam. Patet quod distribuendo hec temporalia clero indigno, ut sint eis causa petulancie et inobediencie legi Christi, est de temporalibus facere inimicos. Et hoc post hoc sencient effrenes ecclesiastici, licet in presenti senciant quandam palliatam pruriginem dominandi. Ex quo principio palam sequitur quod domini temporales in casu auferentes superhabundanciam temporalium a presbiteris et distribuentes pauperibus habebunt exhinc amicos perpetuos hos et illos."
4572,263,16,16,"bottom","CAPITULUM TERTIUM."
4573,263,17,16,"no","Primum argumentum tercii trinarii sic formatur: A Christus supremus yerarcha ad hoc venit in terram, ut suo sanguine ecclesiam militantem acquireret et"
4574,264,1,17,"bottom","conformaret ecclesie triumphanti. Sed in ecclesia triumphante sunt yerarchie gradatim supposite et in qualibet tres ordines angelorum; ergo proporcionaliter debet esse in ecclesia militante. Argumentum patet per beatum Dionisium in de angelica yerarchia VI. Debet ergo in prima yerarchia que est apostolorum esse triplex gradus; in secunda que est discipulorum eciam triplex gradus, in tercia conversorum, inter quos reges preeminenter debet esse, triplex gradus. Cum ergo prima yerarchia correspondet pape et cardinalibus, secunda pontificibus et tercia laicis, set supremus gradus yerarchie occupetur per reges et principes, videtur quod debent subesse gradui principalissime yerarchie. Non ergo oportet reges et dominos temporales erigere se puniendo personas ordinis superioris."
4575,264,2,17,"no","Istud argumentum bene excogitatum est, quia tangit ordinem tocius ecclesie militantis, et declarat ipsum dominus Lincolniensis in sermone quem dixerat domino nostro pape, dicens quod papa debet utrumque quadam assimilacione possibili gerere typum Christi; cardinales vero typum apostolorum et episcopi typum discipulorum; ideo tenentur, dicit doctor, quantum sufficiunt se conformare suis exemplaribus."
4576,264,3,17,"top","Ex quo patet quod dominus papa debet esse tocius populi humilimus, mitissimus et effectualissimus ministrator, bonorum fortune strictissimus abdicator, et ut breviter dicatur, omni genere virtutum et potissime in renunciacione secularium negociorum ac contemplacione celestium tenere inter omnes personas ecclesie monarchiam. Ideo notat Lyncoliensis dictum Moysi Exod. XXV, 4O quod omnia faciat secundum exemplar quod sibi in monte monstratum est. Superiores igitur in ecclesia instar yerarchie celestis debent influere inferioribus sanctitatem vita exemplum morum et bono opere suffragia meritorum et prudenti castigamine abstergere maculas peccatorum; nam se- "
4577,264,3,18,"bottom","cundum divisionem angeli superioris ierarchie est inferiorem illuminare, perficere et purgare; et sic utrobique ecclesiastici debent se gerere, ne subiciantur correpcionibus subditorum, quia Gal. III, I9 lex propter transgressores posita est. Et I Thym. I, 9 iusto non est lex posita. Ideo Gal. V, I8 dicitur viros evangelicos non esse sub lege."
4578,264,4,18,"top","Quod si prelati ecclesie monstruose frangant ordinem vocacionis sue, se ipsos plus ceteris negociis secularibus implicantes, lucra temporalia avidius affectantes et legem monarchie Christus plus ceteris dissipantes, indubie non sunt pro tunc nisi forte nuncupative de superiori ordine ecclesiastice yerarchie, cum iste yerarchie fundantur in virtutum gradibus, non nature. Patet quod quicunque ecclesiasticus est in vita Christo conformior, est in gradu superior pompare de amplitudine potestatis ordinis, cum quo ad hoc singulos sacerdotes cognoscimus esse pares. Unde inter cetera opera caritatis foret hoc unum precipuum, yerarchiam ecclesiasticam que debet esse supremi ordinis, si implicacione negociorum secularium degeneret, reducere ad pristinam dignitatem. Sed et sic debent domini temporales in casu ex suis legibus propriis, ut patebit posterius. Et ad hoc vadit similitudo proposita conformiter legi Christi. Nam sicut spiritus inferioris ordinis stantes in suis gradibus confirmati debent insurgere contra apostatas eciam superioris ordinis puniendo, ut patet de exercitu celesti pugnante contra diabolum, Daniel XII et Apocal. VII, 7, sic in ecclesia militante virtuosi viri nuncupative inferioris ordinis debent insurgere contra degenerantes a lege et vita monarche Christi, nunc fraterne corripiendo, nunc acucius increpando et nunc si opporteat puniendo. Sic enim Paulus in facie resistit Petro, quia reprehensibilis erat. Gal. II, I I. Et sic est de multis prelatis in penam peccati sui depositis. Speculum autem vindicandi atque corripiendi in talibus est lex Christi. Unde talis locucio "
4579,264,4,19,"bottom","infundabilis est cuilibet christiano, frivola et suspecta, quod superiores ecclesie ordinent quod quicquid fecerint non debeant iudicari ab aliis, corripi vel suspendi. Revera sicut non subiacet potestati Luciferi ordinare ne ab angelo inferioris ordinis quantumcunque apostatans puniatur, sic non subiacet potestati prelati huius ecclesie militantis, ne sibi ab inferiori suo quicquid fecerit resistatur."
4580,264,5,19,"top","Utinam itaque socius meus cum suis complicibus sollerter attenderet assumptum quo Christus fundavit ecclesiam sponsam non in habundancia temporalium sed spiritualium carismatum non civiliter dominando sed in paupertate penas acerbissimas tollerando. Unde promisit suis discipulis: In mundo, inquit, pressuram habebitis; qui Luc. XIV, 27 contestatur: Qui non baiulat crucem suam et venit post me, non potest meus esse discipulus. Cum ergo iste supremus monarcha secundum istam formam fundavit ecclesiam, credendum est quod in abdicacione bonorum fortune et aspiracione bonorum gracie constantissime stabit regnum. Et patet responsio ad questionem qua queritur: quomodo stabit regnum? Patet ex dictis XXXIX capitulo, nam nisi ecclesiastici fuerint precipue superedificati super summo angulari lapide, non habebunt conversacionem in celis sed ex apostasia dyabolica perturbabunt ecclesiam. Unde Lincolniensis dicto dicit quod claustralis pro neccessitate fratrum claustrum egrediens, animo et voluntate in claustro degens, celestia meditans cum Maria, temporalia ministrans cum Martha, talis est in ierarchia ecclesiastica quales sunt angeli deo per contemplacionem assistentes et per officia sibi deputata nobis ministrantes in ierarchia angelica; qui vero ambicione dignitatis, libidine curiositatis ac delectacione voluptatis pretextu neccessarie administracionis egreditur, nichil aliud est quam cadaver mortuum pannis funeralibus involutum, de sepulcro egressum, a diabolo inter homines agitatum. Et probat descripcionem: Cum enim quis suscipit religionis habitum et relinquit mundum, nonne mundo moritur? habitu suo quod pannis funeralibus invol vitur in claustro a mundo secluso, celo vero aperto, "
4581,264,5,20,"bottom","quasi mundo mortuus sepelitur; cum vero claustralis dicta intencione ad mundum regreditur, manifestum est quod est tale descriptum a dyabolo agitatum, et cum tali monstro nichil horribilius vel a lege Christi distractabilius, patet quod tota ecclesia insurgeret contra tales. Istam sentenciam veridicam notarent nostri religiosi, ne et ipsi approprietarie discola iniuste surripiant aliena."
4582,264,6,20,"no","In ista quidem materia sunt multi nimis providi ad arguendum per locum a simili: Si in ecclesia triumphante non est coaccio, ergo in ecclesia militante non debet esse coaccio, et sic de similibus que occasione peccati introducta sunt. Unde tales conclusiones propter peccatum suppositum non sequuntur. Sed sicut omnis iuracio est a malo, licet quedam sunt sic licita, quia ex peccato inter homines introducta, sic omnis pena, omnis coaccio, omnis appropriacio vel fraterna correpcio est a malo, licet quedam sunt meritorie, ideo sub pena peccati debet non inesse ecclesie; unde quanto prelatus est statui innocencie similior, de tanto est vite Christi conformior."
4583,264,7,20,"top","Secunda racio huius ternarii false sumit quod sentencia supradicta est expresse contra doctrinam sancti Johannis Baptiste Luce III, I4 precipientis militibus: Neminem, inquit, concuciatis, neque calumpniam faciatis, sed contenti estote stipendiis vestris. Constat cuicumque sciolo qui vel perfunctorie studuit scripturas quod non repugnat nemini iniuriari et secundum fraternam et caritativam correpcionem a fratre temporalibus abutente ipsa excipere. Unde pro doctrina Baptiste notandum quod Romani milites imperatorum stipendiarii defendentes Judeam venerunt tercio post questionem vulgarium et publicanorum querentes quid et ipsi facerent pro ventura ira domini fugienda; ipse autem sufficienter atque salubriter interdixit eis peccatum opere, sermone et cogitacione. In opere dum dicitur: Neminem concuciatis, id est: pretextu vestri officii neminem iniuste opprimatis vel corporaliter affligatis. Quoad locucionem dicitur secundo: Neque calumpniam faciatis, id est: nulli false crimen imponatis. Calumpnia enim est accusacio vel "
4584,264,7,21,"bottom","crimen false inpositum. Quoad cogitacionem que est peccatum magis abditum sed radix prioris, dicit: Sed contenti estote stipendiis vestris. Cupiditas enim temporalium facit homines armorum et alios iniuriari fratribus tam opere quam sermone. Ideo precipit quod contententur subducta cupiditate iniusta bonorum proximi de suis stipendiis a communi erario ministratis."
4585,264,8,21,"no","Et utinam nostri ecclesiastici ad istam terciam doctrinam attenderent; tunc enim post dotacionem ecclesie in temporalibus non tam avide exigerent a suis subditis redditus quos pretendunt sibi debitos et crudelius quam domini temporales non solum incarcerare sed suspensive ac contra mandatum Christi corporali occisione suos subditos punientes. Et quoad peccatum lingue fratres suos de infamia accusantes secundum tradiciones hominum acutissime persecuntur. Et revera si permanerent in suis limitibus primitivis, contenti de stipendiis a communi erario secularie ministratis, nunquam tantum scidissent christianorum imperium temporale in civile dominium monstruose atque prepostere surrepentes. Abhinc quidem obliti sunt regule Baptiste I Thym. VI, 8 dicentis: Habentes alimenta et quibus tegamur, hiis contenti simus."
4586,264,9,21,"top","Iam vero aspirant insaciabiliter non tamquam Christi discipuli sed Cesaris ad pinguiora dominia et mundo libera, ad exempciones, privilegiaciones et dignitates, ex quibus pecunia regni indebite est exhausta, et sic de omnimoda preeminencia secundum fastum seculi a secularissimis exoptata, ut modo phariseico contendendo circa primas cathedras in ecclesiis, primos recubitus in conviviis et instar regum gencium primitatem in mundi blandiciis. Circa probacionem vero talium non contendo et relinquens hoc papali iudicio audacter assero, quod isti ritus declinant a mandato dominico, qui docuit suos discipulos affectare preeminenciam in mentis humilitate, in ministerii assiduitate et temporalium parcitate. Scio iterum quod temporalium dominorum est religiosis ista tentantibus caritative resistere, subtrahendo ab eis "
4587,264,9,22,"bottom","baculum temporalium ne furentur sic in simplices christianos. Magna quidem foret elemosina gladium materialem de manu furiosi eripere, et tamquam Christi discipulos Saulum talem ad terram prosternere; sed ad hoc tenentur ex lege correpcionis fraterne seculares precipue."
4588,264,10,22,"no","Quando autem frater meus assumit quod reges sunt stipendiati sufficienter ex regalia et aliis dominiis que possident aliunde et per consequens capere ab ecclesiis temporalia esset graviter ipsos concutere: patet quod tam assumptum quam consequencia capit calumpniam. Assumptum eo quod incompletum est regis dominium, quando sui servitores et legii homines contra regis sui prosperitatem pacificam tam enormiter abutuntur diviciis; debet enim de illis temporalibus habere dominium capitale fructiferum, sicut habuit antequam dotata fuerunt ad manum mortuam; quod cum a regibus iniuste subtrahitur, patet quod regis est secundum legem Christi et regni dominium reparare. Arguitur enim: non est excusabilis ex defectu regiminis temporalium regni de quibus tenetur Deo reddere racionem; cum ergo ante dotacionem ecclesie erant reges dotati in medio, non nimium excessive, videtur quod subtracto de regalia regis et regni cleri dominio est iniuste regis dominium diminutum. Et quoad donacionis formam patet quod nec rex nec regnum nec aliquis dominus temporalis potest secundum legem Christi aliquid donare christiano nisi exinde sit dominium suum fertilius. Ideo omnis temporalis dominus tenetur sub pena peccati mortalis servare et non perdere dominium temporale, ut donando quicquid caritative in nomine Domini, manet donans dominans a vi predominato; perderet autem simpliciter dominium ewangelicum et civile, si consentiret abusui tali temporalium, quorum gubernacio ad se spectat. Patet totum ex dictis capitulo de duplici dominio."
4589,264,11,22,"top","Sed ex parte religionum sic civiliter dotatarum patet de facto et de iure regis quod in recepcione temporalium iurant regi fidelitatem; et quomodocunque "
4590,264,11,23,"bottom","sit de fidelitate quoad corporale servicium, certum est quod tenentur sub pena peccati mortalis et per consequens sub pena amissionis temporalium servire regi in caritate, suffragio et servicio spirituali. Nam sub illa condicione donantur eis temporalia, ut patet ex indispensabili lege Christi. Si ergo deserens servicium debitum in bonis fortune que sunt minima ex iniuria facta domino forisfacit, perdendo secundum iura humana dominium, multo magis fraudans a debito de bonis maximis perdit ex lege Dei dominium. Domini ergo temporales appreciarentur illud servicium in casu quo per multas periodos sit delatum, tum quia servicium est incomparabiliter magis gratum, tum quia ex le ge constanciori est debitum. Nec potest rex ab exaccione illius servicii legitime se exuere; et si rex querendo torpeat, regnum tenetur exigere. Unde ewangelici religiosi notarent quomodo fidelitas ex lege Christi sub pena dampnacionis regi suo debita sit longe attencius observanda quam fidelitas de bonis minimis et revolverent illud Luc. XVI, IO: Qui, inquit Veritas, fidelis est in minimo in maiori fidelis est, et qui in modico iniquus est, in maiori iniquus est. Si, inquit, in iniqua mamona fideles non fuistis; quod verum est, quis credet vobis? Et intelligit secundum Augustinum in De verbis Domini super Lucam per bona minima bona fortune et per bona maxima bona gracie. Est itaque argumentum invincibile Salvatoris: Si pharisei sunt in exponendo temporalia secundum fastum seculi infideles (ut exponit), tunc in bonis prestancioribus deficit illis fides, sunt igitur in casu propter subtraccionem tam diutinam tanti servicii spoliandi. Nec potest patencior iudicacio huius exigi quam notoria prevaricacio legis Christi."
4591,264,12,23,"top","Patet per hoc responsio ad terciam racionem huius ternarii. Preceptum est, inquit socius, tam in novo quam in veteri testamento: Non concupiscas rem proximi tui, non servum, non ancillam nec omnia que illius sunt; ergo domini temporales si auferrent a religiosis temporalia, non solum contravenirent mandato de non concupiscendo rem proximi, verum eciam furtum committerent et "
4592,264,12,24,"bottom","sacrilegium. Ista etiam levis evidencia temptative eciam quidem layco infideli quod mandatum decalogi de non concupiscendo rem proximi intelligendum est de iniusta concupiscencia et avara; possum quidem et debeo concupiscere quod omnia fratris mei sint sibi et mihi communia, sicut sunt eo quod simus perfecti in mutua caritate. Ad istum itaque sensum non debent domini temporales iniuste concupiscere bona cleri sed in casu sepe signato in quo licet dominis sic auferre. Ex utraque parte assumptum deficit, primo in hoc quod domini temporales spoliantes prevaricatores legis Christi debent in gracia et caritate correpcionis fraterne, et non zelo avaricie spoliare religiosos temporalibus abutentes, scilicet distribuendo pauperibus quibus avari iniuriati fuerunt nimis diu; et cum iusti sunt omnia bona mundi, patet quod tunc domini temporales meritorie distribuerent bona sua ex parte occupancium. Patet nam cum omnis peccans perdit corpus et animam et per consequens omnium temporalium suorum dominium, patet quod spoliando temporalia a religiosis tam inveteratis avaricia auferuntur ab iniuste occupantibus aliena, licet videantur in facie ecclesie esse sua. Et patet quod non exinde committitur furtum, sacrilegium vel rapina, sicut plane patet ex descripcionibus terminorum. Videat itaque socius textum. Exod XII, 35, 36 quomodo precepit Deus filiis Israel, ut peterent ab Egipciis vasa argentea et aurea, vestem plurimam; et sequitur: Dedit autem Dominus graciam populo coram Egipciis, ut commodarent eis et spoliaverunt Egipcios. Numquid credimus quod talis spoliacio a tali domino approbata sit furtum vel detencio minus iusta; patet secundum Augustinum quod non, tum quia populus spolians fuit in gracia et per consequens dignus habere fructum bonorum Domini, tum eciam quia populus Egipciacus iniuste detinuit bona illa."
4593,264,13,24,"top","Et si dicatur quod non sunt domini temporales qui pure iusta intencione auferrent bona ecclesie, quin pocius peccarent habundancius abutendo, dicitur quod sive sint tales domini sive non, possibile tamen valde "
4594,264,13,25,"bottom","est tales dominos meritorie ministrantes, specialiter studentes dicta Bernhardi, qui in quodam sermone, ut recitat Lincolniensis, alloquitur ecclesiasticos in hec verba: Clamant nudi, clamant famelici, conqueruntur et dicunt in freno: Quid aurum? numquid frigus expellit aut esuriem sedat nobis fame et frigore miserabiliter cruciatis quid conferunt tot mutatoria vestium vel extensa in perticis vel plicata in manicis? nostrum est quod consumitur, nobis crudeliter et iniuste distrahitur, bona nostra sunt quibus ingurgitatis ventres vestros et pascitis inaniter oculos vestros, quibus nos fratres vestri de patrimonio Christi pasceremus nostros stomachos. Palfredi vestri gradiuntur pingues, onusti gemmis, ornamentis sericis et auratis, et nostra nuda paciuntur crura duris caligellis; nos de hereditate paterna spoliando permittitis vestris sumptuosis edificiis et ornamentis et pastubus."
4595,264,14,25,"top","Ex multis dictis similibus huius sancti potest dominos seculares movere ad iuste ministrandum de bonis propriis, quibus ecclesiastici abutuntur. Nec facerent ecclesiasticis iniuriam sed tam illis quam pauperibus iusticie complementum, cum iustum sit abutentes diviciis ipsas perdere et iustum pauperes ewangelicos ad sui necessitatem huiusmodi temporalia possidere. Ideo dicit beatus Bernhardus ecclesiasticis quod bona quibus abutuntur taliter non sunt sua sed pauperum, quod indubie docere poterit ostensive. Hec, inquit, omnia nec cogitacionis studio nec propriarum manuum exercicio vobis elaborastis, sicut nec iure hereditario possidetis, nisi forte nuncupative dicatis cum impiis: Hereditate possideamus sanctuarium Dei. Ecclesiastici quidem ex vi religionis non possident iuste hec temporalia, nisi ipsa meruerint cogitacione contemplativa. Et patet quod domini temporales possunt meritorie hoc facere: cum tamen iuste potest fieri, quod domini temporales obliqua intencione spolient ecclesiasticos meritos taliter spoliari; adhuc faciunt bonum opus de genere et multipliciter proficiens reipublice; et per consequens illud opus tenentur facere intencione et modo faciendi paululum variato; nichil enim est iustum "
4596,264,14,26,"bottom","fratri nisi quod creatura potest iuste facere. Sicut ergo Christus iuste laboravit pro subtraccione temporalium a sacerdotibus et religiosis pro suo tempore, ita potest christicola secularis cum oculo simplici hiis diebus."
4597,264,15,26,"bottom","CAPITULUM QUARTUM."
4598,264,16,26,"no","Primum argumentum quarti ternarii sic formatur: Sancti patres dotantes ecclesiam prohibuerunt heredes suos vel alios, ne ex quacunque causa falcem suam mittant in messem alienam ut spoliando temporalia ecclesie consecrata. Unde in ista causa certaverunt usque ad mortem; quorum causam approbavit Deus gloriosis miraculis suis. Et sic opinantes hoc esse licitum non solum falsificant, quantum in ipsis est, sanctos patres sed impugnant Christum caput utriusque ecclesie. Hec ceca argucia pocius est adiecta ad augendum numerum denarium, ut Tharsites quam propter difficultatem que innuitur vel probatur."
4599,264,17,26,"no","Patet, inquam, primo quod nec Deus nec creatura ordinare potest quod non liceat homini pro temporalibus fratrem suum corripere vel ipsa temporalia ab ipso auferre quomodocunque eis abusus fuerit. Nam sicut Deus nichil concedit vianti nisi sub condicione tacita vel expressa quod sibi serviendo mereatur hec habere, sic nulla est ordinacio divina vel humana quod nulli hominum liceat infringere hanc formam donacionis, nisi subintelligendo quod donatarius in dignitate forme huius perseveret. Et patet quod sive domini temporales sive sancti pape, eciam sanctus Petrus, vel caput ecclesie, qui est Christus, dotaverit ecclesiam donis fortune vel gracie et excommunicaverit omnes bona huiusmodi spoliantes, adhuc licet propter condicionem tacitam proporcionali posito delicto bona huiusmodi spoliare. Christus enim non potest supposito peccato a spoliacione"
4600,265,1,27,"bottom","huiusmodi continere eciam in propria humanitate, supposito per inpossibile quod peccaret. Illi ergo qui putant quod omnino absolute stabit suum arbitrium, presumunt implicite transcendere Deum suum."
4601,265,2,27,"no","Secundo notandum quod omnes predestinati et specialiter iusti domini temporales debent fructus metere de usu temporalium regni sui, quia debent participare merito quo sui elemosinarii per talia temporalia instrumentaliter promerentur. Quod sanctus rex David et propheta docuit opere et sermone; nam Psalmo CXVIII, 63 testatur: Particeps ego sum omnium timencium te et custodiencium mandata tua. Et idem est iudicium de quolibet iusto rege; et per consequens ex vi communionis habent precipuum interesse ad delinquentes fraterne corrigendum et proficientes debite promovendum. Sic enim Christus misit discipulos suos metere que patres priores paraverant, cum quilibet debet ex lege caritatis communicando in laborem fratris intrare, cum opus caritatis utrobique sit eo melius, et non more civilis dominii est opus ewangelicum proprietarie coartandum."
4602,265,3,27,"no","Tercio notandum quod nimis abusive ac pharisaice vocantur temporalia ecclesiasticis appropriata vel mortificata ut sic Domino consecrata, et sic loca sua et dominia quantumcunque civilia vocant sacra. Apostolus enim vocat huiusmodi carnalia, ut patet Rom. XV, 27 et Cor. IX, I I; non enim transmutantur substancialiter vel accidentaliter ex hoc quod appropriantur clero qui ipsis abutitur. Ecclesie vero, sanctuaria et vasa facta racionabiliter vocari possunt sacra, quia sanctis vel sacramentalibus sunt ad specialem usum divini officii limitata. Ymmo videtur probabile multis doctoribus quod pro tempore necessitatis liceat exponere vasa sancta. Tulit itaque Yosias rex Juda omnia consecrata, que consecraverant Yozaphat et Yoram et Occosias patres eius reges Juda, et que ipse obtulerat, universum aurum quod inveniri potuit in thesauris templi Domini et in pallacio regis misitque Asaeli regi Syrie et abscessit ab Jerusalem. Et 4 Reg. XVIII, 75 legitur quod sanctus rex Ezechias dedit omne aurum quod repertum fuerat in domo Domini"
4603,265,4,28,"bottom","et in thesauris regiis; in tempore illo confregit Ezechias valvas templi Domini et laminas aureas quas ipse affixerat et dedit eas regi Sirie. Nec ex hoc ipse reprehenditur, sed propter peccata alia que adiecit, ut patet II. Paralipomenon XXXII. Fundari vero potest dicta sentencia racione; nam templum spirituale (quod est homo) est infinitum prestancius cunctis bonis fortune que in hominis adiutorium sunt finaliter ordinata; ergo cum in tempore necessitatis omnia debent esse cuicunque christiano communia, sequitur quod in casu pro communitate vel principe racionabiliter sunt exponenda. Non enim propter locum gentem sed propter gentem locum elegit Dominus, ut dicitur II. Mach. V, I9. Prudens erit commutacio pro principe vel pro bono tranquillitatis et pacis ecclesie. Tercio confirmatur ex sentencia Salvatoris Matth. XII, I,4, ubi postquam eius discipuli evellentes spicas ad sedandum suam esuriem manducaverunt in sabbato Phariseis calumpniantibus sic respondit: Nonne legistis quid fecerit David, quando esuriit et qui cum eo erant? Quomodo intravit in domum domini et panes proposicionis comedit, quos non licebat ei comedere neque hiis qui cum eo erant, nisi solis sacerdotibus; patet historia I. Reg. XXI, 6 et preceptum Deuteron. XXIII."
4604,265,5,28,"top","Ex qua sentencia patet quod licet in tempore necessitatis uti quantumlibet consecratis. Unde in tempore ultimate necessitatis talia Deo dedicata non sunt ad usus prophanos exposita sed ad redimendum maliciam temporis de lege nature suis finibus applicata. Et idem docet beatus Ambrosius de calicibus, et cronice satis certe autenticant quod licet illos exponere; non consecrata possunt legitime aufferri ab ecclesiastico eis habitualiter abutente. Unde videtur mihi quod sumus in capitulo Phariseorum, de quo Matth. XV et Marci VII, ubi legitur quod scribe et Pharisei venerunt ad Jesum "
4605,265,5,29,"bottom","ad reprehendendum Christi discipulos ex defectu observandi tradiciones Phariseicas in lavando. Nam ut habetur in Marco observant nedum lociones corporum sed lectorum et vasorum et secundum tradicionem supersticiosam lavant superflue calices, id est vasa, vinaria, urceos, id est, vasa aquatica et eramenta, id est, vasa escaria de ere formata. Licet enim locio Levit. VI et alibi sit mandata superflue tamen ad tactum vel visum rei quam inmundam iudicant lociones totidem superaddunt; specialiter dimittendo causam huius figure, scilicet mencium puritatem; ideo Matth. XXIII, 26 sic effatur: Pharisee cece, munda prius quod intus est calicis; si enim interior homo mundus fuerit quoad culpam, non est cura de mundicia carnali. Unde Salvator noster, docens nos tradiciones preter legem suam ex avaricia adinventas despicere, sic alloquitur Phariseos: Quare et vos transgredimini mandatum Dei propter tradicionem vestram? Nam Deus dixit: Honora  patrem et matrem tuam et qui maledixerit patri vel matri morte moriatur. Vos autem dicitis: Quicumque dixerit patri vel matri: Munus quodcunque ex me est, sibi proderit et non honorficaverit patrem suum aut matrem suam, et irritum fecistis mandatum Dei propter tradicionem vestram."
4606,265,6,29,"no","In quibus verbis noto primo, quomodo ex doctrina Christi nedum debemus tradiciones hominum preter legem Domini adinventas despicere sed eas postponentes arguere. Et revera subest hodie magna materia arguendi, cum leges papales et provinciales de cumulacione temporalium plus servamus ac exponendo defendimus quam legem Dei de bonis gracie."
4607,265,7,29,"top","Secundo noto quomodo tradicio phariseica fuerit legi Dei contraria; cetus enim Phariseorum et scribarum in Jerusalem, tamquam capite ecclesie, adinvenit tradicionem huiusmodi propter suam avariciam adimplendam et subvencionem filiorum cupidorum debitam a suis parentibus excludendam, quod filii devoverint omnia temporalia sua templo post mortem; et tunc non tenerentur subvenire parentibus ex vi precepti Exod. XX in "
4608,265,7,30,"bottom","quantumcunque magnam indigenciam parentes inciderint dixerintque quod talis devocio, consecracio vel mortificacio foret securior et parentibus suis et ex spirituali suffragio utilior ac ex maiori obligacione patri celesti racionabilior quam si ipsi haberent de illis temporalibus liberum dominium sicut ante. Ideo dixit Christus: Vos autem dicitis semper in tradicione vestra sub pietatis specie paliata: Quicunque dixerit patri vel matri, id est, deberet optando dicere parenti egeno suffragium expetenti: Munus quodcunque ex me est, id est quod originaliter subest meo dominio, non templo seu sacerdotibus consecratum, deberet sibi prodesse ex lege Domini in tanta penuria: Nunc autem quitquid habeo vovi templo, id est, supple, non teneor. Et sic multitudo filiorum Judeorum secularium non honorificant in opere propter factum huiusmodi tradicionis Phariseice, sicut tamen de lege Domini tenentur."
4609,265,8,30,"no","Tercio noto quomodo ista yppocrisis potest reduci ad ritus ecclesie hodiernos; constat quidem ex testimonio Veritatis, Matth. XII, quod quilibet fidelis ecclesie est secundum cognacionem spiritualem frater, soror et mater alteri; frater propter ydemptitatem patris celestis secundum interiorem hominem renovatum; soror secundum naturam corpoream que, quamvis sit Dei sexus, frater et mater secundum totum compositum suscipiens semen verbi Dei et sic formam spiritualiter calore caritatis quousque regenerati induant Jesum Christum. Sed et pater spiritualis potest dici, eo quod de matre ecclesia communi caritate quilibet gignit spiritualiter fratrem suum."
4610,265,9,30,"top","Cum ergo secundum Augustinum in De Bono Virginitatis cognacio nostra spiritualis est carnali prestancior, ac bona ecclesie debent potissime esse cuilibet christiano communia, eo quod sunt specialiter bona pauperum, videtur quod tradicio Phariseica esset negare temporalium relevamen pauperibus parentibus spiritualibus, clerici possessionati in egestate positis pretextu appropriacionis, mortificacionis, consecracionis vel devocionis "
4611,265,9,31,"bottom","facte ecclesie. Non ergo dicat ecclesiaticus habundans diviciis egeno Christi discipulo spiritualiter gignenti ecclesiam, tamquam parens ecclesie: bona que ego occupo, sunt bona ecclesie, ideo sacrilegium foret hec tibi tribuere, sed confideret cum beato Bernhardo quod hec omnia bona sunt pauperum, et sic prudentissime dantur ecclesie, dum capta a clero bona Domini consumente dantur pauperibus qui vere sunt Christi ecclesia. Sed si verbaliter maledicens parentibus carnalibus ex lege Exod. XXI, I7, debet mori, quanto magis contra legem Christi in facto maledicens parentibus spiritualibus spiritualiter debet mori."
4612,265,10,31,"no","Et ex ista doctrina Christi que precipit suis discipulis habere omnia communia, potest secularis convincere quomodo bona possessionatorum non timendo vocatum sacrilegium potest pauperibus meritorie ministrare. Quoad martiriologium sanctorum in causa dotacionis ecclesie cum socius cece sompniat fantastice in communi et non iugiter vel particulariter exprimit hoc in facto, sufficit consulere quod non credat huiusmodi fantasmata simulata."
4613,265,11,31,"no","Secundo vero obicit frater meus per locum a simili, retorquendo exemplum quod posui in me ipsum: Si, inquit, foret clausula secularem excipere spinas diviciarum putrescencium de pedibus Pharisei, per idem peccatum spinas huiusmodi recipere in se ipsum."
4614,265,12,31,"top","Sed socius meus nimis sepe arguit per locum a simili sine fundacione sufficientis similitudinis. Constat quidem quod in corpore Christi mistico quod est militans ecclesia temporales domini racione vite active comparantur manibus, et speculativi similantur oculis qui debent esse nudi diviciis et ex fervore caritatis ac alienacione a carnalibus instar oculorum nunquam frigescere et more speculatorum pericula ecclesie ac comoda providere. Ideo Ezech. III, I7 dicitur: Speculatorem dedi te domui Israel. Sicut non sequitur: homo debet manibus spinas colligere et sepelire, ergo per idem et oculis: sic non "
4615,265,12,32,"bottom","sequitur: Ecclesia debet sibi providere de temporalibus secundum active viventes, ergo per idem secundum clericos contemplantes. Et sicut spina nichil activis oculis nocet, illis qui manibus vel pedibus non urerent, sic occupacio circa temporalia vel culpa macularum gravaret clericis qua excusacione obligacionis et ignorancie laycos non ligaret. Advertendum insuper quod non sequitur: Clericus vel laycus habet divicias, ergo affeccionem diviciis corumpentem, quia rex secularis David edocuit: divicie si affluant, nolite cor apponere Psalm. LXI, II. Ideo miranda connexio quam frater meus invehit: Si domini temporales capiunt temporalia a clericis eis abutentibus, ergo per idem inordinate ponunt ea in suis affectibus; satis est quod prudenter sepiant eis vineam domini, ministrando ipsa egentibus."
4616,265,13,32,"top","Sed eciam defectus huius loci a simili fecit fratrem meum ad tantum desipere quod asserit non licere clerico de gradu exilioris beneficii ad alciorem ascendere. Et format ad hoc talem evidenciam que (ut asserit) movet ipsum: Matrimonium, inquit, carnale per mutuum consensum inter personas capaces legitime contractum nunquam dissolvitur ipsis viventibus; ergo, inquit, per locum a maiori spiritualis contractus legitimus inter curatum et ecclesiam nunquam legittime dissolvitur ipsis viventibus. Peccat quidem hec racio mortaliter in argumento, cum Christus fornicacionem excipiat, peccat eciam in fide sacramenti matrimonii ineundi perpetuo inter sponsos; non sic autem inter curatum et suam ecclesiam. Ideo iste locus a simili ad tantum desipit, ac si argueret quod curatus teneretur suis ovibus solvere debitum carnalis copule et ex suis ovibus carnaliter procreare. Insuper attendamus quo tendat ista vesania; nititur enim inpugnare omnem ascensum Romanorum pontificum sanctorum, ab officio abbatis, prioris vel inferioris episcopi ad papatum, ymmo omnem translacionem pontificis vel prelatis ab una cura "
4617,265,13,33,"bottom","in aliam; quod noverunt legentes sanctorum cronicas et specialiter deposiciones, translaciones, prestolaciones abbatum, pontificum et paparum nimis prosumptuose impugnare facta ecclesie. Unde si ista racio movere debeat fratrem meum, nunquam a tanto deseruisset claustrum suum Ybernie, vagando, non dico contra professionem, per patrias, ut ad gradum perveniat alciorem. Quod si dicat secundum intencionem rectam subducta avaricia et non aliter hoc licere: revera, nec aliter licet visitare abbaciam, aliquem dignitatis gradum appetere, intrare religionem vel aliquid operari. Unum rite deserens beneficium exilius pro beneficio pinguiori remanet forcius copulatus utrique ecclesie vinculo caritatis et ex vi communionis plus eis ac ecclesie universali proficiens, quam si ceteris paribus in ecclesia magis paupere resideret. Aliter enim non liceret resignare vel commutare beneficium propter fictum matrimonium."
4618,265,14,33,"no","Ultimo magis efficaciter arguit per locum: Si, inquit, sequatur: Si Deus est, ergo domini temporales possunt meritorie auferre ab ecclesiasticis bona sua; per eadem media sequitur: Si deus est, tunc viri ecclesiastici possunt meritorie a dominis temporalibus auferre bona sua; et indubie hec evidencia valet totum praevaricantem undenarium supradictum."
4619,265,15,33,"top","Conceditur ergo quod dicta conclusio necessaria sequitur ostensive. Et utinam sic arguentes, sicut pars eis adversa, palam descenderent ad medullam. Declaratur dicta conclusio per effectum: Nam dominus papa Clemens V. (ut recitat libro VII De Jure Jurando) principatum Romanum a Grecis transtulit in Henricum, rege Sicilie deiecto, et sic remanet imperium usque hodie secundum formam eleccionis inextricabilis cum Germanis. Sic et do ninus Innocencius III. dominium Anglie et Ybernie contulit regi Johanni, reddendo sibi annuatim septingentas marcas pro Anglia et ducentas "
4620,265,15,34,"bottom","pro Hibernia, ut meminit Cestrensis in suo Policronico libro VI, septimo capitulo. Et Urbanus V. nostris temporibus transtulit (quantum in ipso fuit) regnum Hyspanie in Henricum Bastardum, auferendo ipsum a Petro, legittimo rege eius, ut dicitur. Quem dominus Bastardus postmodum prodire regulavit. Et sic de multis regnorum dominiorum christianitatis translacionibus, quas Romanus pontifex vendicat se posse facere ex iure successionis vicarie sancti Petri. Utrum autem hoc fecerit propter personarum affeccionem vel propter suorum complicum confederacionem ad suum dominium civile suscipiendum, vel propter abutencium temporalium correpcionem, non est meum discutere; sed scio quod quolibet istorum trium modorum. Et tercio modo hoc legittime poterit attemptare; quando enim persona ecclesie ut papa, imperator, rex, episcopus vel dominus temporalis patenter cadit in heresim, debet tota ecclesia secundum exhortacionem cleri atque consilium insurgere contra ipsum, auferre ab eo tam bona nature quam bona fortune, tamquam iniusto detentore, reipublice corruptore et Dei ac proximi proditore."
4621,265,16,34,"no","Sunt quedam alie vie, quibus verificari potest dicta conclusio, ut noverunt philosophi. Nam viri ecclesiastici possunt esse domini temporales et econtra; et ex utraque parte possunt tantum transgredi quod Deus precipiat uni parti sub obtentu eterni premii quod spoliet partem ream. Ideo nullus sanus catholicus dubitat de conclusione tali possibili supradicta."
4622,265,17,34,"top","Sed obicit socius illud Ezech. XLVI, I8: Non accipiet princeps de hereditate populi per violenciam et de possessione eorum, sed de possessione sua hereditatem dabit filiis suis. Constat ex dictis illius prophete quod tribus Israel principibus limitate sunt possessiones et predia, quorum limites non licebat transgredi, paucis villis cum suis suburbiis et aliis decimis, oblacionibus de sorte domini sacerdotibus limitatis. Ideo non fuit racionabile quod quisquam auferret sacerdotibus tam "
4623,265,17,35,"bottom","parce viventibus quicquam boni. Unde argumentum fratris a simili conforme est evidencie sue de sacerdotibus Egipti, quia per idem rex Anglie non auferret a clero aliquid, licet acquisiverit dimidium regni."
4624,265,18,35,"no","Sed ulterius notaret socius quomodo scriptura per violenciam intelligit exaccionem iniustam et per populum partem sibi subiectam preter tribum sacerdotalem; et tunc pateret sibi quod non obest principem recipere de quibuscunque subditis iniuste occupantibus bona sua, quantumcunque recalcitrent. Unde rogarem fratrem meum cum aliis notare quomodo eadem scriptura paulo ante dicit quod non licet principi quicquam alienare de suo genere. Si, inquit, dederit legatum de hereditate sua uni servorum suorum, erit ius usque ad annum remissionis et revertitur ad principem. Si ergo non licuit sacerdotibus corporalibus retinere quicquam de hereditate principis ultra annum iubileum, sed limitata fuit illis parca possessio, quanto magis non liceret spiritualibus Christi sacerdotibus, quibus precipit relinquere omnia que possident, accumulare sibi iure perpetuo ultra terciam partem regni. Revera ex lege eiusdem capituli posset rex licite hereditatem suam repetere nedum in quinquagesimo anno vel in septuagesimo sed quomodocunque de possibili racione idem exigere."
4625,265,19,35,"no","Ex istis colligitur quod veritas evangelica supradicta, de quanto tractatur sedulius, de tanto more aromatum magis claret et redolet, falsitas autem sibi contraria more stercorum strictorum, de quanto magis teritur vel rimatur, de tanto evangelicis Christum sapientibus magis fetet. Unde suspectum verbum est et expers prudencie quod sanctus propheta Samuel I. Reg. VIII de iure regis ad terrorem populi finxit mendacium. Quo contra cavendum est avaris clericis ne pretextu temporalium mendaciter transferant scripturam, simulent sanctitatem et imponant vicariis Christi blasfemiam."
4626,266,1,36,"top","Cum per breviora et faciliora instar nature debemus ingredi difficiliora osten sa infringibili racione et defensata obiectuum solucione quod de potencia remota, que dicitur Dei potencia absoluta, possunt domini temporales vel seculares legittime auferre a clericis sua temporalia, suadendum est hoc idem de potencia hominum ordinata tam secundum leges hominum quam effectus, et primo secundum iura civilia que tam antiquitate quam generalitate et racionabilitate (ut multis videtur) precedunt alia. Nam Codice De Episcopis et Clericis, lege scilicet CXXIII sic scribitur: Nec curialem aut officialem clericum fieri permittimus, ne ex hoc venerabili Deo et clero iniuria fiat. Si vero tales persone in clero constituantur, tamquam non ad ordinacionem producte proprie fortune restituantur, nisi forte monachalem vitam quindecim annis impleverint. Quibus remanebit quarta pars substancie, reliquis partibus curie et fisco vindicandis. Si autem aliquis clericus tempus hoc non impleverit, sed post clericatus honorem uxorem aut concubinam habuerit, proprie fortune reddatur. Ecce fundabilis racio huius legis; nam de voluntate immutabili Dei est quod omnes servi sui delinquentes eo ipso proporcionaliter puniantur. Quomodo ergo non debent superiores aut prudenciores ecclesie conformando se voluntati divine in hiis, quibus sciunt non fieri passis iniuriam, exequi legem Christi; debent enim scire quod taliter prevaricantes perdiderunt dominium quoad Deum. Et infra de sanctissimis ep scopis lege Generaliter inquit: Sanximus omnes viros reverendissimos episcopos nec non presbyteros seu diaconos subdiaconos et precipue monachos, licet non sint clerici, immunitatem ipso iure habere. Et sequitur condicio: eos tantum clericos et monachos habere huiusmodi beneficium sanximus qui ad sacrosanctas ecclesias "
4627,266,1,37,"bottom","et monasteria permanent, non devagantes neque circa divina ministeria desides, cum propter hoc ipsum beneficium eis indulgemus, ut, omnibus aliis derelictis, Dei omnipotentis inhyent ministeriis."
4628,266,2,37,"no","Ecce sancta condicio imperatorum indubie emanans de legibus suis, cum qua nec homo nec angelus poterit dispensare. Unde infra De Hereticis lege V: Privilegia que contemplacione religionis indulta sunt, catholice tantum legis observatoribus prodesse oportet, hereticos non solum huiusmodi privilegiis alienos esse volumus sed muneribus diversis confringi et subici. Ecce secunda lex idem sentenciat ex supradicto principio, quod ablata per se causa finali auferri debet et medium; aliter enim medium foret frustra."
4629,266,3,37,"no","Item de revocandis donacionibus lege Generaliter sic habetur: Generaliter sanximus omnes donaciones lege confectas firmas illibatasque manere. Si non donacionis acceptor ingratus circa donatores inveniatur. Unde ad denotandum generalitatem huius condicionis in dotacione quacunque sic scribitur lege prima: Et si perfectis donacionibus in possessione inductus libertus quantolibet tempore ea que sibi donata sunt pleno iure ut dominus possideat, tamen si ingratus sit, omnis donacio mutata patronorum voluntate revocanda sit."
4630,266,4,37,"top","Et ad idem sunt quotlibet leges in iure canonico, ubi ponuntur quinque cause, propter quas dotacio est cassanda; primo propter ingratitudinem, ut XII, q. II Episcopus; secundo, quando donatarius infert graves iniurias donatori. Extra De Donacionibus Propter eius; tercio propter suscipiencium fraudem, XXXVII, q. III Constituit; quarto propter non implecionem condicionis donandi, Extra De Condicionibus appositis c. IV; quinto propter dantis impotenciam, XII, q. II Episcopus. Non enim est legittimum quod "
4631,266,4,38,"bottom","extraordinarie dans bona ecclesie affeccione carnali conpleat dacionem. In omnibus istis legibus et sibi similibus ab externis regibus exemplatis est eo maior constancia legis apud Deum, quo quelibet creatura racionalis existens libertus domini maiorem ingratitudinem peccando ostendit contra Deum. Joh. XIV, I5 scribitur: Si quis diligit me, sermonem meum servabit. Maxima igitur ingratitudo possibilis est defectus observancie mandatorum, maxima iniuriacio possibilis, maxima fraus possibilis suscipiendo Dei carismata sic in vanum; maximus defectus implecionis coniugii spiritualis et maxima impotencia peccatorum promittentis Deo quod iniuste occupat. In le gibus quidem humanis possibilis est flexio vel dispensacio sed non est possibilis dispensacio in istis legibus quoad Deum."
4632,266,5,38,"top","Et si ulterius attendimus gratam communionem sanctorum, reperiemus infinitum maiorem ingratitudinem fratris spirituale suffragium subtrahentis quam si quantumlibet magnum bonum fortune a donatore domino temporali debitum secundum leges humanas subtraheret. Si ergo propter ingratitudinem in bonis minimis debet ecclesiasticus a donatore domino temporali de donatis temporalibus spoliari, quanto magis propter infinitum maiorem ingratitudinem in bonis maximis infinitum maioribus ac universalioribus debet attencius spoliari. Revera non subest racio nisi accusatoria quod ex defectu fidei solum temporalibus bestialiter inhiamus. Ideo notet politicus causas civiles, unde donacio debeat revocari per locum sufficientissimum a maiori. Unde propter huius legis vehemenciam Deus non potest sinere quin a donatorio fratris sui peccante mortaliter donum promptissime revocetur; patet ex hoc quod necesse est prius existentem in gracia peccantem mortaliter ut sic perdere omnia bona sua; patet superius de fundamento dominii. Si ergo essemus fideliter expergefacti, tunc perciperemus veritates istas insensibiles, sed non sumus simulacris sensibilibus separati. Et tantum de iure canonico et civili, quia non dubito quin quotlibet capita legum possunt retorqueri ad idem. "
4633,266,5,39,"bottom","Nec refert quantum ad conclusionem primo propositam, sive auctoritate cleri sive dominorum secularium hec facta fuerint, quia certum est quod auctoritate Dei eciam secundum leges humanas meritorie, quia legittime, possunt fieri a Deo, auctoritate parte ecclesiastica renitente."
4634,266,6,39,"no","Quoad iura Anglie constat quod ex racionali ac approbata consuetudine, quod propter contemptum cleri, prodicionem vel aliam forisfacturam potest rex Anglie ab eis auferre temporalia tam mobilia quam eciam immobilia; et hoc ex voluntaria eorum obligacione propria. Nam in Magna Carta, cui rex et magnates Anglie ex iuramento obligantur, capitulo XXII, sic habetur: Nulla ecclesiastica persona amercietur secundum quantitatem beneficii ecclesiastici sui sed secundum laycum tenementum suum. Ecce quod secundum iura Anglie possent clerici ab exaccionibus esse liberi, si non forent civili dominio infiscati. Unde in statutis Westmonasterii XLI capitulo sic habetur: Ordinatum est quod marescallus regis de quolibet comitatum vel baroniam integre tenentem pro tempore quo fecerit suum omagium de unico pallefrido vel precio quod sibi equivaleat sit contentus. De archiepiscopis, episcopis, abbatibus et prioribus baroniam integram tenentibus cum omagium vel fidelitatem fecerint pro baroniis suis capiat pallefridum vel precium. Fit autem fidelitas vel omagium (ut dicitur) sub hac forma: Tenens genu  flexus complexis manibus et manibus regis inclusis et nudo capite profert verba ista: Ego devenio amodo homo vester quoad vitam et honorem terrenum, et fidem portabo secundum tenementum quod de rebus teneo."
4635,266,7,39,"top","Et est talis fidelitas vel omagium necessarium regni regimini, supposita dotacione ecclesie, ut est modo, quia aliter posset clerus infatuatus credere, quod ex se sine revocacione possibili habeat civiliter ista bona, et sic ingrate peccando presumens contra dominos fundatores "
4636,266,7,40,"bottom","subtraheret dampnabiliter debitum suffragium spirituale, putando ut bestia quod, non ut serviat regi et populo ministerio ecclesiastico adiacent illa bona, sed ut laute, voluptuose et omnimode secundum fastum seculi vivat effrenis; modo vero per fidelitatem predictam ex provida dispensacione divina ad mortem ipsius communitatis prepositi rex capit temporalia in manibus tamquam eorum dominus, ut vel sic ex eorum redonacione cognoscant dominium esse condicionatum secundum eorum fidele servicium; et nisi dominia ecclesie Anglie forent taliter intercisa, ab olim (ut estimo) foret nostra ecclesia per exteros dissipata. Ideo benedictus dominus qui talem tiriacam apposuit contra ipsos."
4637,266,8,40,"no","Aliam autem causam donacionis talis ecclesie licet minus validam ponunt nostri politici, scilicet quod habent castra atque dominia in confinibus Anglie et alibi tuicioni regni debitis, ut sint agricolis ad tutelam. Unde nisi forent frenati antidotho regalis dominii, possent esse tanta desidia sopiti quod illis residentibus in castris cum epulosa familia quiescentibus in lectis eburneis bestiali lascivia, domini temporales non sufficerent ab invadentibus regnum defendere, eciamsi se exposuerint mortis discrimini et expensis. Ideo necesse est pro tali casu possibili potestatem revocativam in dominiis temporalibus residere. Aliter enim posset contingere quod ab infidelibus destruerentur in regno Anglie bona gracie corporis et fortune. Sed utinam hoc ministerium foret pure secularibus deputatum."
4638,266,9,40,"top","Modo restat secundum principia iuris Anglie quoad bona vocata immobilia confirmare dictam sentenciam. Nam in Statutis Westmonasterii XLI capitulo statuit dominus rex quod, si abbates, priores, custodes hospitalium et aliarum domorum religiosarum et fundatarum ab ipso vel progenitoribus suis alienaverint de cetero tenementa domibus istis ab ipsis vel progenitoribus suis collata, tenementa sua in manu domini regis capiantur et ad voluntatem suam teneantur et emptor amittat suum recuperare tam de censu "
4639,266,9,41,"bottom","quam de pecunia quam pagavit. Si vero domus illa a comite vel barone vel aliis fundata sit, de tenementis sic alienatis habeat ille, a quo vel a cuius antecessore tenementum sic alienatum collatum fuerit, breve ad recuperandum illud in dominico. Et sequitur post forma brevis. Eodem modo de tenemento dato pro cantoria sustentanda vel luminari in aliqua ecclesia vel capella vel aliis elemosinis sustentandis: Si tenementum sic datum alienetur et si forte tenementum sic datum pro cantoria vel aliis elemosinis faciendis non fuerit alienatum, si subtrahatur talis elemosina per biennium, competit accio donatori vel eius heredi ad petendum tenementum sic datum in dominico, sicut statutum est in statutis Gloucistrie de tenementis sic dimissis."
4640,266,10,41,"no","Unde in statutis Gloucistrie capitulo IIIo sic habetur: Si quis dimittit terram suam vel tenementum ad firmam vel ad inveniendum estoverium in victu et vestitu ad estimacionem quarte partis veri valoris illius terre vel tenementi; et iste qui terram tenet, ipsam sic onerat vel sterilem dimittit, ita quod districcio non possit inveniri per duos annos vel tres absque firme solucione vel quicquam faciendo quod in scriptis inter eos confectis continetur, de illis provisum est quod post duos annos transactos habeat sequestracionem ad petendum in dominicum tenementum per breve ad cancellariam regis. Et si iste conversus, quo terra petitur, ante iudicium veniat et reddat arreragium et dampna, eciam inveniat securitatem sufficientem secundum consideracionem curie ad inveniendum post modum quod in scriptis predictis continetur, recipiat terram illam; et si moretur quousque iudicium sit redditum, ipsam in perpetuum amittat."
4641,266,11,41,"no","Ecce quod secundum iura Anglie in casibus satis communibus et forte de multis bonis ecclesie appropriatis continentibus licet regibus et dominis temporalibus de regno Anglie tam mobilia quam in mobilia legaliter auferre."
4642,266,12,42,"no","Ex quibus contra nitentes hereticare supradictam sentenciam sic arguo: Domini temporales debent in casu valde possibili auferre ab ecclesiasticis temporalia puniendo; ergo possunt legittime sic facere. Sed consequens (ut asserunt) est hereticum, ergo multo evidencius vel pari evidencia antecedens et per consequens tres maneries hominum, has tres leges tam constanter atque diutine defendentes interdicente correpcione triplici forent manifesti heretici. Sed sic dicere foret in totum christianismum inpingere; nam domini seculares per totam christianitatem defendunt supradicta iura civilia vel sibi similia, vel iura provincialia, cuiusmodi sunt iura Anglie recitata. Clerici vero nostri nedum profiterentur iura papalia supradicta, sed in Anglia episcopi sunt ad predicta iura regni condenda specialiter vocati consentanei et iurati. Quis ergo sine causa notoria presumeret hereticare tantum populum et tam gravem? Revera cum quilibet eciam pretensus catholicus debet insurgere contra imponentes sibi heresim, primo purgative et postea invasive, clerici racione et seculares brachio coactivo, patet quod totus prenominatus populus insurgeret contra homines predictam sentenciam tamquam hereticam impugnantes: sunt enim post correpcionem fraternam triplicem heretici, quia defendentes oppositum orthodoxe fidei et per consequens ab ecclesia extirpandi; quia indubie oportet unam partem vel aliam esse hereticam, sed predicta iura de puniendo sic clericos non sunt heretica, ergo relinquitur quod dicta illis iuribus opposita et per consequens defendentes pertinaciter ista dicta sunt graves heretici."
4643,266,13,42,"no","Ex istis secundo colligitur quam racionalia et legibus eternis consona sunt iura Anglie supradicta. Quis, queso, mentis compos non preponderaret bonum prestancius et ipsum exequeretur diligencius? Sed iuxta predicta bonum gracie quo mereretur ecclesiasticus sibi et brachio seculari foret infinitum prestancius temporalibus, ergo pro illius complecione habet dominus temporalis diligencius insistere et desides oportet sibi penaliter cohercere, ymmo, si diligenter attendimus, ecclesiastici sic habitualiter desides proditorie frangunt fidem. Proditorie dico, quod abscondite defraudant regnum a bono gracie, quod supponitur esse melius quam omnia temporalia regni nostri. Si ergo mittens in manus hostium preter regni"
4644,266,14,43,"no","licenciam laciam vel aliud iocale, ex qua missione fit regnum pauperius, confederando se cum hostibus, consti tuitur ut sic proditor regni, quanto magis clericus conmittens dyabolo hosti Anglie capitali corpus et animam ab omnibus bonis gratuitis dissipandam ad maiorem regni depauperacionem, cum divicie virtutis excellunt omnes divicias temporales."
4645,266,15,43,"no","Licet autem avari cecati derideant istam sentenciam, tamen indubie sequitur demonstrative ex principiis de bono tercio superius declaratis. Et eodem modo sequitur quod clerici sic effrenes conspirant implicite in mortem spiritualem regis et breviter in omne crimen incidunt lese regie maiestatis. Quomodo ergo servarent in minimo qui sic sunt infideles in maximo? indubie quicunque est infidelis quoad bona virtutum, est infidelis in quocunque ministerio temporalium, quia sive ministret sive quomodolibet utatur, facit ad magnum detrimentum regis et regni utrobique aliter quam deberet."
4646,266,16,43,"no","Et ideo Augustinus Epist. XXXIII dicit quod ad reges pertinet tales defectus secundum leges suas in subditis emendare. Quid ergo legi de correpcione fraterna pocius consonum quam quod prevaricatores habeant unum annum pro correpcione annorum, secundum annum pro correpcione timorum et tercium annum quo finaliter datur iudicium pro correpcione rigorum? Sic enim obstinati longe amplius quam forent multe pene huiusmodi demererentur. Et ista lex inter omnes leges Anglie debite executa pacificaret regnum Deo et homini."
4647,266,17,43,"no","Cum autem rex nichil donat ad manum mortuam eciam nec glebam ecclesie nec appropriandi licenciam nisi sub condicione quod debite oretur pro ipso, suis progenitoribus et statu regni, videtur probabile quod subtracto habitualiter huiusmodi spirituali ministerio quocunque peccato notorio, ut accidia, avaricia, gula, luxuria, vel defectu numeri, qui racionaliter posset ex"
4648,266,18,44,"no","tali elemosina sustentari, regis est per ministros in defectu prelati ministerium professum et condicionatum exigere et dotatum post tempus correpcionis triplicis in manu sua capere."
4649,266,19,44,"no","Patet ex hoc quod de regula indispensabili caritatis quilibet debet magis attendere ad bonum sibi utilius, sed rex debet de iure regni pro minori defectu puniendo et minori profectu querendo execucionem tam strictam facere, ergo multo evidencius pro maiori. Ille enim non diligit ut debet qui sic bonum infimum anteponit."
4650,266,20,44,"no","Notet secularis dominus quomodo tenetur Christum sequi in moribus, tenere eius preceptum in operibus et videat si a via Christi non deviat, dimittendo bonum prestancius et nedum ad quod habet perficiendum potenciam sed de facto esset sibi utilius. Nonne talis avare temporalia spiritualibus anteponit? Nonne contradicit precepto domini de correpcione fraterna? Numquid limitatur membro ecclesie exequi pro complecione unius convertibilium diminuendo reliquum, ut quod vivatur pacifice non curando si regnicole sint homines bone voluntatis; quicunque enim exequitur pro altero cum sibi invicem consequuntur?"
4651,266,21,44,"no","Ex istis tercio poterit opinari quod correpcio fraterna, specificata Extra De Vita et Honestate clericorum Sicut ad extirpanda et sepe alibi est Anglia nedum a prelatis sed in defectu istorum sub pena peccati mortalis a dominis temporalibus observanda. Fraternitati, inquit, vestre mandamus quatenus clericos vestre iurisdiccionis qui in subdyaconatu et supra fornicarias habuerint, studiose monere curetis, ut, a se istas removeant, eas ulterius minime admissuri. Si vero acquiescere contempserint, eos ab ecclesiasticis beneficiis usque ad satisfaccionem condignam suspendatis et si eas suspensi presumpserint detinere, ipsos ab eisdem beneficiis perpetuo removere curetis. "
4652,266,22,45,"no","Ecce triplex correpcio evangelica satis plana. Unde superius in de Vita et Honestate clericorum dicit papa: Prelatus vero qui tales in suis iniquitatibus presumpserit sustinere, maxime obtentu pecunie vel alterius commodi temporalis, pari subiaceat ulcioni. Hec lex benedicta solum ab execucione deficit, quod non rectificat ecclesiam Anglicanam. Videtur ergo quod dominorum temporalium est ipsam exequi per ministros in casu quo prelati deficiant, quia aliter maneret defectus in via sine proporcionali remedio."
4653,266,23,45,"no","Et hinc dicit Augustinus epistola XXXIII, quod ad reges pertinet quis in regno suo velit esse pu dicus vel impudicus. Aliter enim deficiendo a debito correpcionis fraterne communicaret peccatis talis propositi; nam prohibere potentes et debentes ac super hoc scienter pestilentes in effectum consenciunt et per consequens alienis peccatis participant."
4654,266,24,45,"no","Item, domini temporales in Anglia astringuntur solempniter iuramento (ut patet in Magna Carta) defendere nedum regni iura sed immunitates et libertates ecclesie. Cum ergo ius et profectus regni precipuo stat in virtutum observancia quoad clerum, videtur quod ius debet esse precipue executum. Et ex parte libertatis ecclesie patet idem. Nam iuxta primam partem XXXIX. capitulo edificacio, libertas et profectus ecclesie non stat in accumulacione bonorum fortune sed in viciorum destruccione et virtutum ministracione. Sed reges et domini temporales iurant ad observandum et non ad destruendum libertates ecclesie, ergo tenentur de huiusmodi prepositis providere; et sic videtur quod procurando ineptos presbiteros contraveniunt multipliciter iuramento quod periculosissime corrumpunt ecclesiasticas libertates. Sicut ergo statutum est quod religiosis perquirentibus"
4655,266,25,46,"no","terras aut tenementa sine speciali regis licencia emcione, dotacione vel appropriacione dominus immediatus debet infra annum ingredi et domini mediati gradatim infra medietatem anni, quo inferiores domini in hoc desunt et demum dominus rex in quadruvio vel citra aliis deficientibus in hac parte. Et videtur per locum a maiori de maioribus defectibus in regno gravioribus senciendis, cuiusmodi sunt omnes occupaciones temporalium per clericos inveterate malicie."
4656,266,26,46,"no","Item, non est possibile nisi fuerit pace triplici confirmatum scilicet regnicole ad dominum, ad proximum et ad se ipsum; sed domini temporales tenentur pro perfecta pace regni disponere, ergo pro hac pace triplici et precipue pro suprema; intendentes enim paci duplici sine illa attenderent ad illud propheticum Jerem. VI, I 4 quod prophete et sacerdotes avari dixerunt: Pax, pax, et non erat pax. Non enim est possibile sine triplici pace primaria fore pacem, quia Ysa. XLIX, 22 dicitur non est pax impiis, dicit Dominus. Quomodo, queso, foret pax homini cui Deus orbis terrarum eciam ipsemet ex invincibili iniuria est expresse contrarius?"
4657,266,27,46,"top","Et patet quod regis est facere sacramenta ministrare, legem evangelicam predicare, et sic de aliis operibus pietatis. Sic enim ille devotus rex Yoas IV Regum, XII corripuit et correxit Yoyadam summum pontificem et alios sacerdotes capiens ab eis bona quibus abusi sunt: Nolite, inquit, amplius accipere pecuniam iuxta ordinem vestrum, sed ad instauracionem templi reddite eam. Prohibitique sacerdotes sunt ultra accipere pecuniam a populo, ubi Josephus dicit per totam Judeam ceperunt sacerdotes dimidium sycli de capite preter ultro oblata a pretereuntibus et viris numeratis ad bellum ad templum reparandum, et tamen erant desides eo quod avide commiscuerunt suam pecuniam. Sed post, ut dicit scriptura, ascendebent scriba regis et pontifex, effundebantque pecuniam et numerabat. Ecce quod regis est se intromittere de temporalibus cum summo pontifice in veteri testamento; "
4658,266,27,47,"bottom","quanto magis ad hoc gauderent christiani pontifices qui debent a temporalibus plus esse exuti et christiani reges qui sunt amplius ad Dei ministerium obligati? Revera utraque pars gauderet, de reciproco adiutorio et profectu; nec aliter caritative se diligerent cum quibus gauderent de correpcione fraterna."
4659,266,28,47,"bottom","CAPITULUM SEXTUM."
4660,266,29,47,"no","Ultimo restat declarandum historiace quomodo supradicta conclusio fuit effectualiter practizata; et licet huius veritatis innumerabilia sunt exempla, tamen satis est pauca de regno Anglie a tempore Willelmi Conquestoris adicere. Ad cuius declaracionem neccessarius est cronicator Cestrensis vir religiosus, litteratura precipuus et in narrando concernentibus suum ordinem non suspectus. Narrat in libro suo septimo, capitulo primo, quomodo rex Willelmus quorundam ductus consilio, inter quos Rogerus comes Herfordie (ut patet capitulo secundo) erat precipuus, fecit omnia monasteria Anglie perscrutari et pecuniam, que propter eius timorem in eis reposita fuit, in erarium suum fecit transferri. Nec mirum, cum sacerdotes possunt esse causa conquestus Caldeorum precipua. Unde eodem libro capitulo secundo narrat idem cronicans quomodo abbas Clastonie Tur stanus nomine post multa mala in monachos irruit, duos ad crepidinem altaris occidit, duodeviginti vulneravit, sagittas et iacula ad ymagines et feretra ecclesie direxit; monachi iam necessitate compulsi utcumque poterant se defendentes cum scampnis et candelabris quosdam de militibus vulneraverunt. Quis igitur prudens rex talem insanum regni perturbatorem non modestius amoveret? Unde eodem capitulo secundo subditur: Hinc moto iudicio coram rege abbas ad monasterium suum Normanie, de quo eum Willelmus rex transtulerat, reversus est; monachi vero iussu regis per episcopatus et abbacias dispersi sunt. Post mortem vero regis Willelmi Turstanus predictus emit monasterium Clastonie a Willelmo Ruffo quingentis libris."
4661,267,1,48,"no","Unde superius libro, capitulo XCIXV narrat idem monachus quomodo rex Ine consilio Aldomi monasterium Clastonie condidit quod per Danos est destructum. Item, sub patre Dunstano opere regum Edmundi et Edigan iterum reparatum est. Ceterum ex tunc, dicit cronicans hic, nescio quo infortunio ista abbacia semper pessimis infesta est laboribus. Quin eciam abbates loci, rerum gloria elati, tirannos se exhibent, foris tumidi sed invalidi, intus crudeles et incomodi. Nec mirum de hoc, cum temporalium superhabundancia sit causa insolencie secularis. Unde idem Cestrensis capitulo ultimo quinti libri sic infert: Omnia nostro sub tempore ita in Anglia mutavit ambicio, quod res quas antiqui liberaliter contulere monasteriis magis dispergantur pessimis ingluvie quam indigencium et hospitum famuletur vite."
4662,267,2,48,"no","Unde libro quinto capitulo CVI narrat quod monachi monasterii beati Martini Turonensis ad lasciviam a deo defluxerant, ut vestibus sericis induerentur. Unde uno monacho aspiciente duo angeli dormitorium ingressi omnes monachos extinxerunt, preter illum solum qui eos videbat. Et libro VII, capitulo VI narrat quomodo tempore Lanfranci qui elegit sibi locum in Normania paupertate loci et religione, captus eo quod Herwinum abbatem loci ad coquendum panes cuncta conspicatus est. Hic postquam cathedratus est in archiepiscopum, monachos Cantuarie castigavit. Monachi, inquit, Cantuarie sicut et omnes fere tunc temporis in Anglia secularibus haut absimiles nisi quod pudiciciam non facile perderent, venari, aucupare, tesseras quatere, potibus indulgere consueverant, ut magis illos consules quam monachos pre famulorum frequencia putares."
4663,267,3,48,"top","Unde cap. VII narrat quomodo Willelmus Ursus, qui Anshelmum fecerat archiepiscopum propter insolenciam clericorum archiepiscopatum Cantuarie, episcopatus Sarum et Wintonie, tres abbatias in manu sua "
4664,267,3,49,"bottom","tenuit et ad firmam dimisit. Nec oportet multiplicare exempla quibus reges Anglie pro avariciantibus, pro contemptibus et forisfacturis iustis ceperunt ab ecclesia tam bona mobilia, cum ex legibus humanis superius allegatis illud sit licitum peccato supposito, et posicionem peccati experiencia memorialis satis docet. Et nemo dubitat quin consequatur rex iuste temporalia ab ecclesiastico abutente auferendo. Et patet quod dicta conclusio de possibili non est novitas inaudita. Nec dicat aliquis quod dicti reges ceperunt tirannice dicta bona, cum idem Cestrensis VI capitulo de Willelmo conquestore sic infert: Erat, inquit, rex timoris immodici, secularia et ecclesiastica ad libitum disponens, nullum pro apostolico in terra sua admittens nisi suo animo blandiretur. Et subditur causa illud necessitans ad retencionem hostium multis egens plurima fisco sociavit; excusabat quodammodo factum regis pecunias glomerantis ipsa necessitas, qua opportuit eum multis pecuniis pacem procurare provincie quam armis subegerat. Facta, inquit, igitur regis Willelmi predicanda sunt respectu modernorum regum magnanimitatis exempla que quondam dicebantur presumpcionis facinora. Est ergo evidencia probabilis quod talis aut tantus rex habens cum aliis multos instinctus abditos, intulit tamquam Dei baculus in suis adversariis iustam penam. Et idem credendum est pie ab aliis regibus qui secundum leges Anglie tam probabiles tociens temporalia abstulerunt.Si enim nostri clerici dampnarent assertive hos reges, non obligarent se perpetuo pro illis ad orandum gracia redditus perquirendi, cum pro prescito quem viator scit esse dampnatum et pro predestinato quem scit esse salvatum,... oratores, licet cognoscant quod ab ecclesiasticis temporalia sua sine restitucione abstulerunt, cum tamen affuit utrumque restituendi circumstancia oportuna, videtur eos consentire implicite quod predicti domini sunt salvati. Temerarium autem videtur in causa ambigua et specialiter, ubi est tanta salvacionis evidencia, similiter "
4665,267,3,50,"bottom","dampnacionem eorum diffinire. Quis enim dubitat quin clericus quantumcunque possessionatus, habituatus malicia mereretur nedum ablacionem temporalium que est pena mitissima, sicut eorum adiacencia bonum est minimum, sed et ablacionem naturalium ac quantumIibet graviorem? Deus enim infinitum punit gravius, eo ipso quo quis peccat mortaliter. Ablacio quidem gracie est infinitum gravior, cum eius inexistencia sit temporalium adiacencia infinitum melior. Quis iterum dubitat quin domini temporales habentes instinctus tam abditos possunt licite iniuriam domini vindicare, pretendendo principaliter honorem Dei, utilitatem populi et fraternam correpcionem, et puniti amovendo superbiam de potencia deprimendi, invidiam, propriam iniuriam vindicandi et avariciam temporalium subditi cupidi, que si assint est indubie spoliacio iusta ac Iegittima? Et sicut defectus circumstancia rectificantis contingit in punicione domini secularis, sic indubie contingit hodie in punicione prepositi ecclesiastici propter pecuniam."
4666,267,4,50,"top","Unde videtur, scripturam spoliacionem Nabuchodonosor approbare. Nam certum est ex processu Jeremie et IV Regum quod sacerdotes et reges meruerunt a temporalibus et vasis templo sacratis spoliari ac naturalibus. Aliter enim non precepisset Dominus regi Jude et suo populo quod se traderent manibus Caldeorum, ut patet Jeremie XXXVIII, 3. Et certum videtur ex scriptura quod Deus auctorisavit Nabuchodonosor ad hoc opus. Nam Jeremie XXVII, 6 scribitur: Ego dedi omnes istas terras in manu Nabuchodonosor regis Babilonis servi mei et bestias agri dedi ei. Et sequitur: Sed ad Sedechiam regem Juda loquutus sum secundum omnia verba hec dicens: Subicite colla vestra sub iugo regis Babilonis et servite ei. Et XLIII capitulo sic habetur: Ecce ego mittam et assumam Nabuchodonosor regem Babilonis servum meum et ponam thronos meos super lapides istos. Et eadem sentencia patet Ezech. XXVI. Et confirmari potest ex approbacione ecclesie qua testatur Nabuchodonosor electum esse ad numerum salvandorum et per consequens Deus eternaliter elegit "
4667,267,4,51,"bottom","eum, ut continue esset in gracia predestinacionis et perficeret instrumentaliter illud opus. Nam in decretis XXIII, q. IV sub auctoritate Augustinus recitat Gracianus quod licet Nabuchodonosor et Pharao in hoc conveniat quod ambo erant homines, ambo reges, ambo captivum populum Dei possidebant, ambo flagellis clementer ammoniti, quia tamen primus manum Domini senciens et recordacionem proprie iniquitatis ingemuit, alter contra misericordiam Dei libero pugnavit arbitrio, ideo fines dispares sunt secuti. Licet autem Nabuchodonosor prius ex eius superba blasfemia peccavit, ut patet Daniel III, tamen ex punicione Judeorum non convincitur quod peccavit. Et licet dicitur quod spoliando Judeos peccaverit, tam ipse quam populus suus, sicut contingit facillime in conquestu, tamen non convincitur ex scriptura sed eius oppositum quin spoliacio ecclesie Judaice quoad mobilia fuit iusta."
4668,267,5,51,"top",""
4669,267,5,52,"bottom",""
4670,267,6,52,"top","Cum ergo habitus non facit monachum, sed et ipsi possent esse alias tantis insolenciis dediti, sicut alii seculares, videtur quod ex causa preponderante possunt et regulares plus delinquentes alias meritorie spoliari, cum gravior culpa vindictam exigit graviorem. Ille igitur qui legittime in bonis nature potest penam inferre, ut patet de lege Anglie quoad clericos incarceratos legitime et dampnatos, potest punire in bonis minimis, supposito delicto amplius exigente. Unde Cestrensis capitulo XXXI libri VIIi narrat, quomodo tempore regis Henrici barones Anglie circa festum Johannis Baptiste episcopum Herfordensem, priorem Wenleti et alios prelatos alienigenas tamquam regis proditores incarceraverunt, ceteros vero regi propinquiores ab Anglia expulerunt et bona eorum sumpserunt. Inter quos Symon de Monte Forti erat precipuus, de quo in eadem causa occiso iuxta Eveschium fama celebris, quod multis post obitum radiavit miraculis. Nec mirum de punicione vel premiacione huiusmodi variata secundum materiam, cum lex Dei exigat sacerdotes suos a layca parte diligi et presbiteros inveterate malicie naturaliter abhorreri. Unde V. libro Cestrensis capitulo LXXXIV (et capitur ex libro Bede in De Gestis Anglorum) sic scribitur: Erat tunc temporis doctoribus magna cura Deo servire non seculo, cordi non ventri. Quapropter reli gionis habitus in magna erat veneracione, ita ut clericus et monachus "
4671,267,6,53,"bottom","libenter susciperentur, et ab itinerantibus benediccio eorum posceretur nec alia adeundi eis vicos causa fuit quam predicandi, baptizandi et animas curandi gracia nec alias possessiones ad construendum monasteria nisi a potestatibus oblatas quasi coacti susciperent. Unde libro VI capitulo XXXIII narrat idem Cestrensis de sancto Wolstano quod dum semel monachi sui migrarent ad maiorem ecclesiam quam ipse contruxerat, videret antiquam ecclesiam destrui quam sanctus Ozwaldus fundaverat lacrimas fudit. Super quo modeste redargutus quod pocius gauderet quod se superstite tantus honor sue ecclesie accessisset, quod eciam multiplicatis monachis edificia augerentur, respondit: Ego longe aliter intelligo. Quid nos miseri sanctorum opera destruimus, ut nobis laudem comparemus? Non noverat ista etas pompatica construere sed sub qualicunque tecto se ipsos Deo ymolare subiectosque exemplum attrahere, nos econtra nitimur ut animas negligentes cumulemus lapides; quare ergo non pateremur a secularibus voragine viciorum exigente?"
4672,267,7,53,"top","Nec licet non blasfemum negare quin quicunque ordo angelicus vel humanus potest citra confirmacionis morulam in quantumcunque gravida peccata incidere etc. Unde beatus Bernhardus in libro suo, quem intitulat Apologeticum, sic loquitur: Non adversus ordinem sed propter ordinem disputans, non ordinem in hominibus sed hominum vicia reprehendo. Unde diligentes ordinem scio procul dubio que referam gratanter accepturos. Quod si quibusdam displiceat, manifestant ut sic quod non ordinem sed corrupcionem ordinis, quia vicia, complectuntur quibus illud Gregorianum responsio est: Melius est, ut scandalum oriatur quam ut veritas relinquatur. Absit, inquit, ut credam sanctos patres tantas quantas video in plerisque monasteriis vanitates ac superfluitates precepisse vel subditis concessisse. Miror etenim unde inter monachos tanta intemperancia in commessacionibus et potacionibus, in vestimentis et lectisterniis, in equitaturis et construendis edificiis inolescere potuit, quatenus ubi hec fiunt studiosius, voluptuosius atque effusius, ibi ordo teneri melius dicatur, ibi  "
4673,267,7,54,"bottom","melior putetur religio. Ecce enim parcitas putatur avaricia, sobrietas austeritas creditur, silencium tristicia reputatur. Econtra remissio discrecio dicitur, effusio liberalitas, loquacitas affabilitas, cachinacio iocunditas, mollicies vestimentorum et equorum fastus honestus, lectorum superfluus cultus mundicia. Nobis convenientibus in unum non est qui panem doctrine requirat vel tribuat, cum nichil de scripturis vel salute agitur animarum sed nuge, risus et verba superflua proferuntur. Inter prandentes quantum fames dapibus, tantum aures pascuntur rumoribus."
4674,267,8,54,"top","Interim autem fercula ferculis apponuntur et pro solis carnibus a quibus abstinetur grandium piscium corpora duplicantur. Cumque prioribus fueris saciatus, si fercula secunda attigeris, ex curiositate ac arte cocorum disponitur, quatenus quatuor vel quinque ferculis devoratis nec prima impediant posteriora, nec sacietas minuat appetitum. Palatum quippe dum novellis seducitur condimentis disuescens cognitis, veluti ieiunium avide renovatur; venter quidem nescius oneratur, sed varietas tollit fastidium. Quia enim puras (ut natura creat) epulas fastidimus, dum aliis multifarie permiscentur spretis naturalibus que Deus indidit, quibusdam adulterinis gula provocatur saporibus, transitur nimirum meta neccessitatis sed necdum delectacio superatur. Quis enim dicere sufficit, quot modis ut talia taceam, sola ova venantur et versantur, quanto studio evertuntur, subvertuntur, liquantur, diminuuntur, durantur et nunc quedam frixa nunc quedam assa nunc farsa, nunc mixtim, nunc sigillatim apponuntur? Et hec omnia ut fastidio consulatur. Unde licet stomachus crebris ructibus refectum se indicet, tamen nec aspectus coloribus nec gustus saporibus saciatur. Et sic infelix stomachus coactus omnia ista suscipere, oppressus magis obruitur quam reficitur; de aque potu ut olim monachi reticetur, dum vinum aquatum respuitur, cum enim monachi sumus, et sic stomachos infirmos habemus, cum consilium Apostoli de utendo modico vino semper stomachum, ut consulit I. Thymo. V postponimus; vino quidem abutimur. A quo stomachum modico pretermisso pudet dicere, sed magis pudeat actitari, si pudeat audiri, non pudeat emendari. Videbis in prandio ter vel quater semiplenum calicem "
4675,267,8,55,"bottom","reportari, quatenus diversis vinis magis odoratis quam potatis nec tam haustis quam attactis sagaci probacione ac celeri cognicione vinum forcius tandem, pluribus eligatur. Unde in magnis monasteriis vina delibuta melle, pigmentorum respersa pulveribus solent in festis sollempnibus inhauriri. Quod ego ad nichil aliud valere video nisi ut vel amplius vel delectabilius ebibatur. Nam venis vino repletis, spiritus in capite palpitantes dormire necessitantur, et sic surgendo ad vigilias cum stomacho indigesto non cantum sed planctum pocius extorquebunt. Cum autem ad lectum revenerint, non plangunt incommodum crapule qua peccaverint, sed quod non que untut prius aspere manducare."
4676,267,9,55,"top","Ridiculum, inquit, et non reticendum arbitror quod monachi iuvenes, sani atque incolumes conventum deserant in domo infirmorum tam validi esu carnium sese pascunt, quod vix egrotis et omnino debilibus ex regule auctoritate pro virium reparacione conceditur. Hii quidem non intendunt corporis infirmantis custodiendam ad Deum fortitudinem suam ruinas reficere sed carnis luxuriantis curam perficere. Rogo que est hec securitas inter frendencium undique hostium fulgurantes hastas et circumvolancia spicula tamquam finito iam bello et triumphato adversario arma proicere ac prandiis longioribus accubare aut nudum in molli lectulo volutari? Quid ergo ignavie est o boni milites? Sociis in sanguine et cede versantibus: vos autem cibos diligitis delicatos aut sompnos capitis matutinos. Aliis inquam nocte et die cura pervigili tempus redimentibus, vos autem e converso dormitando longas noctes consumitis et dies fabulando ducitis ociosos. Cur non verecundamini exprobracionem Apostoli Hebr. XII, 4: Nondum, inquit, restitistis usque ad sanguinem. Cur non expergiscimini ad eiusdem terribilis comminacionis tonitruum, cum dixerint, inquit, pax et securitas, tunc repentinus eis superveniet interitus. Delicata nimis medicina est prius ligari quam vulnerari, membra necdum percussa plangere, manum ad minas ymaginarias admovere, fovere ungento "
4677,267,9,56,"bottom","membrum validum, adhibere emplastrum, ubi nec dolor adiacet vel cesura. Ad discernendum utique inter sanos et egrotos monachos baculos inficte gestare in manibus iubentur, egrotant palam quos nec pallor in vultu nec macies in corpore nec baculus sustentans in valitudine gestatur in manibus. Non dixerim monachos recreacionem firmarii adoptandos. Modo itaque isti opposito Macharius vixit, Basilius docuit, Anthonius instituit; sic sancti patres in Egypto fuerant conversati. Hii, inquit, sancti ab Apostolo didicerunt habentes victum et vestitum, his contenti simus. Queritur quid ad utendum non quod sacietas nec vestitum appetimus, sed ad ornatum. Queritur ad utendum non quod utilius sed quod subtilius invenitur, non quod frigus repellat sed quod superbire conpellat et non iuxta regulam quod vilius comparari potest sed quod venustius ymo vanius sustentari. Heu me miserum qualemcunque monachum. Cur adhuc vivo? videre ad hec nostrum ordinem advenisse, ordinem qui primus fuit in ecclesia, ymmo a quo incepit ecclesia, quo nullus angelicis ordinibus similior, nullus ecclesie, triumphanti scilicet, vicinior, sive ob decorem castitatis sive caritatis ardorem, cuius apostoli institutores, cuius hii, quos Paulus tam sepe sanctos meminit, extiterant inceptores. Cum inter illos quispiam quod suum esset retinuit, dividebatur enim (ut scriptum est) singulis prout cuique opus erat non quod quilibet pueriliter gestire poterat. Sane ubi tantum quod opus erat accipiebatur, ibi procul dubio nichil ociosum admittebatur. Quanto magis nichil curiosum, superfluum vel superbum? Quod, inquit, opus erat. Hoc est quantum ad indumenta quod nuditatem tegeret et frigus repelleret. Putasne ibi gabadunum cuiquam querebatur ad induendam aut mula ducentorum solidorum parabatur cuiquam ad equitandum? Hec Bernhardus."
4678,267,10,56,"top","Ex istis videtur michi istum sanctum intendere, quod monachi sicut apostoli nichil habuerunt civiliter, ut plane elici potest ex regula beati Benedicti et professione unanimi monachorum. Aliter enim non fuisset hec regula ab apostolis inchoata non habendo quicquam in proprio nec veram profitens paupertatem. Ex istis secundo colligitur (cum dictis superius) quod pertinens elimosina esset "
4679,267,10,57,"bottom","dominis temporalibus in desidia prelatorum reducere religiosos, degenerantes si fuerint, cum moderamine correpcionis fraterne ad ordinem primum morum; nam ex consumpcione bonorum communium superbia, avaricia et peccatis carnalibus, ac ex inbrigacione monstruose reipublice per monachos denegantes ac subtraccione iniustissima spiritualis suffragii, videtur dominos habere precipuum interesse. Nec displicere debet piis religiosis ista sentencia, cum scriptura sacra, sancti et approbati doctores ecclesie de omni genere hominum tam bonos quam malos describunt quoad mores et circumstancias adiacentes, ut posteri bonis diligencius innitantur et mali caucius caveantur. Igitur rogo supplicius omnes audientes sentenciam istam eandem intencionem de me concipere; possum enim et debeo illud intendere, nec adhuc ex sentencia, in quam prorupi inprovide, sum infamis. Si ergo Constantinus contegeret pallio fornicarium sacerdotem, quanto magis religiosus supportaret sacerdotem vinum correpcionis secundum Christi regulas et primum sentencias infundentem. Cum enim generalia ac condicionalia verba proferam, si vivunt regulariter, non ad istos sed irregulariter debent appetere salubriter regulari. Cognoscere quidem ex dictis possumus quod ex quantumcunque patribus quisquam religiosus processerit, si degeneret ab ipsis in moribus, non ipsum ut sic exaltat eorum sanctitas sed confundit. Unde Matth. III. 9 sanctus Baptista alloquitur phariseos: Ne velitis inter vos dicere: patrem habemus Abraham; dico enim vobis quoniam potens est Deus, de lapidibus hiis suscitare filios A brahe. Unde Augustinus in epistola quam scripsit civibus Ypponensibus ita dicit: Simpliciter fateor caritati vestre coram domino Deo nostro, qui testis est super animam meam, ex quo Deo servire cepi, quomodo de difficili expertus sum meliores quam qui in monasteriis profecerunt, ita non sum expertus peiores, quam qui in monasteriis ceciderunt. Ex quibus (cum dictis superius) plane patet quod oportet clericos preter cartas "
4680,267,10,58,"bottom","aut dotaciones hominum habere cartam caritatis ad simpliciter iustum dominium. Unde Anshelmus De Excellencia beate virginis capitulo ultimo ita scribit: Ius siquidem nullum in hiis que Dei sunt iuste debet habere qui voluntati eius in hiis que Dei sunt non veretur pravis actibus contraire."
4681,267,11,58,"bottom","CAPITULUM SEPTIMUM."
4682,267,12,58,"no","Cum tres iuris maneries scilicet canonicum, divinum et civile testantur concorditer quod licet hereticum a bonis tam naturalibus quam fortuitis spoliare, consonum videtur pro enucleacione ulterioris materie videre que sit racio formalis heretici. Et docet Lyncolniensis in quodam libello speciali istius materie quod heresis est dogma falsum scripture sacre contrarium, pertinaciter defensatum. Cum autem quelibet res secundum Augustinum necessario dicit se ipsam, patet quod sive habitualis sive sermocinalis sive operalis locucio sive unum ex omnibus hiis aggregatum, movens ad inducendum homines in errores, potest dici racionabiliter dogma falsum. Sed cum scriptura sacra sit fides catholica que est sermo Dei et sic veritas (iuxta illud Johannis X, 35: Non potest solvi scriptura: quem pater sanctificavit et misit in mundum) patet quod heresis est dogma falsum doctrine Christi contrarium. Nec illud sufficit, quia tunc omnis peccans in docendo falsum foret hereticus: ideo oportet tercio ad ultimum complementum heresis quod sit pertinaciter defensatum. Et intelligo pertinaciter sicut habitualiter, quando aliquis docet publice pretextu inanis glorie vel comodi temporalis errorem ecclesie infectivum, et post primam correpcionem evangelicam et secundam et terciam manet in malicia dogmatis obstinatus. Unde heresis grece latine diciter divisio, et hinc medici medicinas vocant divisivas flegmaticis, cuiusmodi sunt quatuor semina diuretica. Et Aristoteles primo Ethicorum vocat eleccionem, in qua bonum a malo dividitur, proheresim; et istum sensum dicit Lyn-"
4683,268,1,59,"bottom","colniensis se extraxisse a Grecorum sentenciis; et concordant Latini catholici."
4684,268,2,59,"no","Ex quo patet quod omne falsum et omne peccatum hominis est in heresim inductivum. Nam omne falsum palam et pertinaciter edoctum est scripture sacre contrarium, cum ipsa contineat omnes veritates. Ideo non est alia falsitas impossibilis vel contingens, quin ex defensione illius homo posset induci cum paribus in heresim; falsitas autem ex parte rei non est heresis, cum non existat, sed disposicio mala qua quis formaliter denominatur hereticus. Nec est simplex error intellectus heresis, sed oportet quod sit error intellectus et affectus palam edoctus, et usque ad correpcionem triplicem defensatus: et illa disposicio aggregata vel ex illis resultans est heresis. Et patet quod peccatum quodcunque humanum, si sit tale quod potest in talem habitum malum vel disposicionem inducere quod omne peccatum humanum, est in heresim seductivum."
4685,268,3,59,"no","Patet secundo quod omnem heresim antecedenter comitatur error intellectus et affectus ac peccatum mortale pro quo est excommunicacio fulminanda. Cum enim nemo manet induratus in opinione erronea, nisi appareat sibi bonum, eo quod nichil appetitur nisi sub racione, qua apparet esse bonum, palam sequitur quod omnem heresim comitatur antecedenter error utriusque potencie. Ideo dicit Aristoteles quod omnis malus ignorans. Non enim est possibile quod pure ex errore intellectus ita impossibilium; quo dato sequitur nichil esse resultet heresis. Ideo communius mundani ydiote ex ignorancia scripture cadunt in heresim quam theologi vel philosophi, eciamsi erraverunt circa impossibilia speculando, verum tamen contigit hereticos associare sibi theologos honorum vel bonorum fortune cupidos ad suam heresim palliandum."
4686,268,4,59,"top","Ex istis videtur tercio posse sequi quod heresis periculosissima sequatur ex avaricia sacerdotem. Potest enim esse quod pars sacerdotum Christi mundo potencior sit tantum dedita avaricie ac civili dominio, quod doceat tam pertinaciter tam verbo quam opere "
4687,268,4,60,"bottom","quod licet illis secundum legem Christi secularibus negociis principaliter intendere et ecclesiam Christi de tanto in edificacionem crescere sequendo Christi vestigia, de quanto magis tumescat civili dominio, et sic debere maiorem sollicitudinem in temporalia quam in eum proicere; licet enim quis verbaliter tamquam ypocrita illud neget, potest tamen esse cum hoc quod opere et opinione illud edoceat, coniecturando media per potentes seculi conductos diviciis ad extinguendum quoscunque predicantes sacerdotes Christi debere vel habere civiliter. Cum ergo hec omnia sint sacre scripture contraria (ut patuit partim ex dictis et patebit planius ex dicendis), patet quod ex avaricia sacerdotum ecclesie potest talis heresis paulatim insurgere. Unde sicut ecclesia Judeorum fuit male regulata per iudices, peius per reges, pessime per sacerdotes, quorum avaricia inducens heresim de Messia fecit eos ipsum negantes in mortem eius proditorie conspirare, sic potest contingere quod ecclesia Christi sit per apostolos seculi iudices optime regulata; secundo per reges sed male, qui post dotacionem ecclesie constituunt sibi prepositos in suis ecclesiis, sed tercio pessime per sacerdotes qui aspirantes ad principale mundi civile do minium postposita lege Christi solicitentur precipue per que media symoniaca possent perplexius mundum sibi subicere; et crementum illius irreligiositatis innuit Apostolus prima Thim. VI, 7, ubi describendo hereticos quosdam estimantes questum esse pietatem sic infert: Nichil intulimus in hunc mundum, haut dubium, quia nec auferre quid possumus. Et sequitur regula quam Bernhardus exponit: Habentes autem alimenta et quibus tegamur hiis contenti simus; nam qui volunt divites fieri, incidunt in temptacionem et in laqueum diaboli et in desideria multa et inutilia et nociva que mergunt homines in interitum et perdicionem. Radix enim omnium malorum est cupiditas, quam quidam appetentes erraverunt a fide."
4688,268,5,61,"top","Ex istis videtur michi quod non omnes qui nuncupantur partes ecclesie sunt christiani catholici vel fideles: si enim sunt christiani, tunc sunt Christi discipuli; sed nemo potest esse Christi discipulus nisi renunciet omnibus que possidet, ut dicitur Luc. XIV, 33 et exponitur infra capitulo. Sed multi sunt nominetenus in ecclesia qui non renunciant omnibus que possident, ergo conclusio. Item secundum Augustinum De Vita Christiana nomen christiani ille frustra, false et usurpative sortitur qui Christum non sequitur. Ille, inquit, non est christianus sed Christi pocius subsannator qui nomen christiani usurpat et ei virtuose servire dissimulat. Et Bernhardus in Speculo Peccatorum: Non est vere christianus qui vita et moribus est Christo contrarius. Et patet quod si omnes tales essent subtracti ab ecclesia, pauci in retibus remanerent. Et illud meminit Lyncolniensis in sermone domino nostro pape dicendo, quod christianismus passione martyrum et predicacione confessorum olim edificatus tam in brevi angulo est constrictus. Sicut patet subtractis infidelibus, hereticis, scismaticis et excommunicatis a septem mortalibus peccatis, sic quod iam cantu lugubri plangat illud Christus Michee Vll, I, 2: Ve michi, quia factus sum sicut qui colligit in autumpno racemos vindemie; non est botrus ad comedendum, preciosas uvas desideravit anima mea. Periit sanctus de terra et rectus in hominibus non est. Oportet ergo omnes vere christianos ista respuere que hinc inimica sunt homini. Et quoad catholicum vel fidelem patet quod iste qui offendit in uno articulorum fidei, factus est omnium reus, sic quod tunc non credit aliquem sicut debet. Omnis enim peccator cum errat in actu peccati quem iudicat esse licitum errat in fide, licet credat aliquem articulum informiter sicut demon. Sic igitur carens caritate, licet iudicetur esse iustus, apud homines politicos est iniustus, cum minimum vicium privat omnem iusticiam vel virtutem, sicut minimus defectus quo a "
4689,268,5,62,"bottom","fide erratur, inficiendo constituit infidelem, signa tamen sunt equivoca secundum quid et similiter vel iuxta communem distinccionem secundum fidem informem et caritate formatam."
4690,268,6,62,"no","Et patet quod theologus habeat materiam predicandi in ecclesia fidem Christi, quia totus error in ecclesia originatur ex modicitate vel defectu fidei christiane. Quis enim peccaret nisi discredendo magis bonum minus bono postponeret? Unde secundum doctores fides que secundum Apostolum Eph. VI, I6 est scutum contra tela hostium deest tripliciter viatori, primo quando titubat ex defectu colligancie caritatis, secundo quando est integrata et firmiter colligata, sed ex nimia tenuitate deest soliditas sufficiens ad resistendum iaculis; tercio quando est ex defectu substancie fidei quoad multos articulos perforata, dum credit hos articulos fidei, hos discredit; et sic colligacione, tenuacione et perforacione deest fides vianti secundum defectus trium virtutum theologicarum que secundum doctores in sua perfeccione similiter sunt connexe. Sicut enim non sufficit habere scutum eciam optimum, nisi fuerit debite colligatum, nec hoc sufficit habere scutum, nisi fuerit in sua substancia spissum; nec hec duo sufficiunt nisi in substancia sua sit integrum, proporcionaliter est de fide. Et sicut non refert ex quo istorum trium defectuum corporaliter militans moriatur, sic non refert quoad spiritualem pugnam ex quo istorum trium defectuum fidei christianus spiritualiter moriatur."
4691,268,7,62,"no","Primum defectum fidei causat concupiscencia oculorum, ut patet de provolutis in temporalibus extincto in eis vinculo caritatis; quod figuratur per Petrum qui in fluctibus cepit mergi Matth. XIV. Unde audivit a Christo: Modice fidei quare dubitasti?"
4692,268,8,62,"no","Secundum defectum causat carnalis concupiscencia ex qua delectabilia sensui nostro presencia precipue sunt temporalia, oportet enim spissando fidem ad futura eterna lumen fidei penetrari; et inde rogarunt apostoli Luc. XVII, 5: Adauge, inquiunt, nobis fidem."
4693,268,9,63,"no","Tercium defectum causat curiosa dispersio in errores quoad defectum fidei in particulas; et hoc videtur innui Matth. XVII, I9 in conpaccione seminea, cuius partes propinque iacent, cum dicitur: Si habueritis fidem ut granum synapis, dicetis monti huic: transi et transibit. In omnibus istis deficit nobis fides, quod si secundum partem fidei deficientem in nobis assit infidelitas sibi contraria, tunc sumus a fide devii."
4694,268,10,63,"top","Ex istis videtur ulterius, cum quilibet christianus debet se pro fide usque ad mortem exponere et indifferenter tam maiorem quam minorem in ista causa corripere, quod sine privilegio graduum vel dignitatum ecclesie inferior sufficiens debet superiori peccanti resistere. Sic enim Paulus restitit Petro in facie, quia reprehensibilis erat Gal. II, I I; sic Salomon nedum restitit sed deposuit Abiathar summum pontificem III. Reg. II; sic Yosias restitit Yoyade summo pontifici IV. Reg. XII, quia secundum beatum Gregorium figuratum est per correpcionem resistivam asine Balaam Num. XXIII. Et tangit istam Gracianus II, q.VII. Quotquot autem leges vel auctoritates correpcioni, accusacioni subditi videntur repugnare, omnes intelligende sunt de accusacione vel correpcione inprudenti vel temeraria, quod figuratum est per Petrum presumentem dominum suum corripere, quando dixit: Absit hoc a te Domine Matth. XVI, 22. Unde sanctus Thomas secunda secunde XXXIII sic concordans scripturas dicit: Quod in causa fidei quilibet sciens debet cum Paulo contra quemcunque peccantem habita oportunitate se modeste exponere. Unde, ut dicit, in quantum superior quoad homines committit peccatum, inferior inmunis, dum sit ut sic Deo accepcior est quoad Deum superior. Et moveret ad hoc dileccio Dei et proximi. Dileccio Dei, cum quilibet professus Deo ut summo domino ac patri dilectissimo obligatur ex iure omagii contra omnes domino contrarios se morte exponere. Aliter enim tacens in tanto dedecore Dei sui foret traditor, in effectu adversario suo consenciens. Unde "
4695,268,10,64,"bottom","quotquot acceperunt Deum, per fidem dedit eis potestatem filios Dei fieri et per consequens in causa patris sui contra principem mundi se gratanter exponere. Aliter indubie vel nichil vel minus debite diligit Deum suum."
4696,268,11,64,"no","Secundo ex lege dileccionis proximi patet idem. Nam iuxta Augustinum quilibet debet diligere spiritum et per consequens personam proximi plus quam corpus proprium vel vitam propriam corporalem, eo quod est sibi melius, ergo pro salvacione proximi debet animam corporalem minus bonam eciam ad mortem exponere. Aliter enim non diligit proximum, ut debet velle se ipsum illum diligere."
4697,268,12,64,"top","Tercio patet idem ex lucro comercii; cum enim quilibet debet cuicunque proficere, patet quod quilibet habet in peccato cuiuslibet interesse, quia peccat in quemlibet et preter hoc observata regula caritatis non est conpossibile quin eciam moriens plus sibi lucrifaciat. Veritas igitur salubris ut fides catholica occurrente opportunitate circumstancie est dicenda. Aliter enim Christus et sancti martyres non se exponerent morti in summo periculo, ubi adversarii occasione accepta passi sunt summum scandalum. Est iste est sensus Christi Matth. XV, I2, quando discipuli dixerunt: Scis quia Judei audito hoc verbo scandalisati sunt. At ille: Omnis plantacio, quam non plantavit pater meus celestis, eradicabitur, quasi diceret; propter ruinam prescitorum non debet homo debitam correpcionem predestinatorum dimittere, quia satis est non dare scandalum. Quando queso opponeret se Christi miles in causa Domini, si in rebellione novella ante maturatam rabiem retrocederet? Et ista sentencia patet XXIII, q. 5: Si, inquit decretum, per hec preter nostram voluntatem cuiquam malum acciderit, nobis non inputetur, alioquin nulla ferramenta fierent, ne quis ex ipsis se ipsum vel alium interimat. Et sequitur: Quid enim in usu hominum est bonum vel licitum, unde non possit pernicies irrogari? Ad istam "
4698,268,12,65,"bottom","paginam professores scripture sacre intenderent et non propter honorem vel lucra sectanda nec propter timores vel pericula inferenda dimitterent quin fidem Christi quam professi sunt oportunius et inportunius predicarent. Omissio quidem istius quod debet fieri est peccatum mortale primarium, unde Ysai. VI, 5 Ve michi, quia tacui, et ob defectum ymmo propter remissionem correpcionis huiusmodi Heli est mortuus et in suis posteris degradatus; patet I. Reg. II. Et angelus ecclesie Sardensis ob defectum huiusmodi correpcionis descriptus est ut mortuus ac sic in separacione subita nisi se correxerit detrudendus, ut patet Apoc. III. Illud quidem officium habuerunt generaliter omnes prophete veteris testamenti. Unde non memini aliquos quin passi fuerunt in hac causa a Moyse usque ad Baptistam. Et hoc docetur Jerem. I, IO: Ecce constitui te super gentes et regna et cetera; quanto magis doctores novi testamenti quorum officium ex maiori obligacione est adversarios Christi corripere."
4699,268,13,65,"top","Ideo (si non fallor) cum obligamur ex precepto tamquam boni milites Christi Jesu laborare pugnando contra inimicos crucis Christi, nos ignavi et desides propter gloriam aut favorem seculi, propter timorem amissionis temporalium vel illaciones penalitatum corpori peccamus mortaliter accidia ac defectu caritatis, cum diligimus plus hec temporalia quam Deum vel proximum. Et cum in hiis que concernunt mandata Dei et per consequens salutem anime, tenemur plus obedire Deo quam homini, patet quod ex nulla humana obediencia vel precepto debemus illud omittere. Act. IV patet quomodo apostolis predicantibus veritatem ewangelicam ad maximum scandalum Judeorum, loquentibus illis ad populum supervenerunt sacerdotes at magistratus templi et Saducei, dolentes quod docerent populum et iniecerunt in eos manus et posuerunt eos in custodiam. Et post Annas princeps sacerdotum et Cayphas et Johannes et quotquot erant de genere sacerdotali dixerunt ne amplius divulgetur in populum. Comminemur, inquit, eis, ne ultra loquantur in nomine huius "
4700,268,13,66,"bottom","ulli hominum. Et vocantes denunciaverunt, ne omnino loquerentur nec docerent in nomine Jesu. Petrus vero et Johannes respondentes dixerunt ad eos: Si iustum est in conspectu Dei vos pocius audire quam Deum, iudicate. Unde V capitulo idem apostoli responderunt: Obedire oportet magis Deo quam hominibus."
4701,268,14,66,"no","Ex isto processu patet michi quod docemur sub pena peccati mortalis, assistente circumstancia capacis auditorii et a Deo data sufficiencia predicandi, non omittere propter scandalum nobis verisimiliter imminens veritatem ewangelicam predicare: tunc enim Deum non diligimus ut debemus; et per consequens cum tenemur ex fide in Deum credere, hoc est, per amorem sibi firmiter adherere, patet quod ex defectu primi articuli fidei sumus quodammodo infideles. Omnis enim peccans mortaliter est ut sic infidelis in isto articulo, eo quod videns in arma domini sui, cui in baptismo fecit omagium, hostes inpingere accidiose consentit, bello iam existente, reviviscente et ingravescente ex nominetenus Christi militis desidia."
4702,268,15,66,"top","Et sic intelligitur dictum Augustini positum in decretis XI, questione III: Quis non vult, et iste nocere desiderat. Quoad ortum scandali, notet homo (ut supra) quod sufficit quod non sit occasio taliter male data; sed quis dubitat quod theologus non male dat occasionem, licet alii male accipiant in predicando veritatem salutarem ewangelicam. I. Cor. I, 23 dicitur: Nos autem predicamus Christum crucifixum, Judeis quidem scandalum. Et I. Petr. II, 8 dicitur: Cristus petra offensionis et lapis scandali. Scio quidem quod ex deliberacione spiritus consilii credita insufficiencia sacerdotis nisi in capacitate adiutorii est veritas ewangelica pro tempore subticenda. Scio insuper quod veritas impertinens ad salutem, cuiusmodi sunt veritates contingentes circa occupacionem temporalium, que vere fratrem non corriperent, est pro loco et tempore, supposita preservacione, commendacio "
4703,268,15,67,"bottom","retinenda, ut contingit de veritate dicta in placitis cum sibi similibus."
4704,268,16,67,"no","Unde XI, questione I, sic dicitur. Tributum petit imperator, non negamus: agri ecclesie solvant tributum. Si agros desiderat imperator, potestatem habet vindicandorum. Tollat eos, si libitum est: imperatori non dono, sed non nego. Ex quo dicto magni doctoris Ambrosii videntur michi tria per ordinem; primo quod ecclesiastici debent in solucione temporalium principibus obedire (ut est declaratum capitulo). Secundo noto quod ecclesiastici debent in casu redditus donatos a dominis temporalibus redonare. Et tercio noto quod ecclesiastici non debent sollicitari placitando pro temporalibus nec indignis contra conscienciam suam annuere. O quam felices forent clerici simplici oculo pro lege Christi se exponere, ut tanto labore atque discrimini sicut se exponunt deficiente causa martirii pro temporalibus perquirendis. Unde super isto verbo Non nego glossa sic loquitur: Non nego, corporaliter me exponendo, quia pro temporalibus me morti exponere non debeo, pro altaribus libenter ymmolabor. Et eadem est sentencia XII, questione VIII. Ex istis colligitur quod solum pro veritate ewangelica est sic constanter, non timendo bonum corporis vel fraternum scandalum, decertandum, quia solum in ista causa, in qua paciens foret martyr huiusmodi, est veritas ewangelica, ut patet XXXIX capitulo: ergo conclusio."
4705,268,17,67,"top","Ex hoc patet ulterius quod veritas de possibili ablacione temporalium ab ecclesiasticis XXXVII capitulo declarata est valde predicabilis, ut ibi dicitur. Cum veritas sit ewangelica, ex cuius noticia cum suis appendenciis peccata ab ecclesiasticis caverentur, demum ad curandum ecclesiarum iusticiam moverentur et clerici ab inpetracione insaciabili temporalium artarentur. Veritas enim que est per se bona, de quanto laboriosius oculo "
4706,268,17,68,"bottom","simplici promulgatur, de tanto est uni parti vel utrique utilior. Non sic autem de bonis nature et fortune que sunt bona per accidens; in illis enim foret vicium in excessu."
4707,268,18,68,"no","Et si obicitur quod domini temporales ex isto caperent audaciam ad iniuste spoliandum ecclesiasticos bonis suis, dicitur quod ex prima veritate, qui est Christus, ex sua conversione, predicacione ac miraculorum faccione ceperunt Judei cece occasionem ad opera iniustissima faciendum. Ideo consideret, rogo, sic meditans. utrum sit melius veritatem evangelicam, reductivam ecclesie ad statum in quo Christus eam instituit, predicare, quam paliare potestatem clericorum sophisticam, quod in nullo casu quitquid fecerint a dominis temporalibus puniantur; hoc enim est mendacium, scripture sacre contrarium, quod quis asserendo peccat mortaliter, dat occasionem ad subvertendum ecclesiam; quod monstruose fieret, si sacerdotes Christi essent conversi in dominos civiliter coactivos. Licet enim abusus temporalium sit in laicis ecclesie turbativus, tamen abusus illorum in clericis est striccius illis renunciantibus longe amplius ecclesie infectivus, tum propter peccati gravedinem ex obligacione stricciori quam Deo infringunt, tum quia sic obscuraretur speculum ecclesie conversum in terrestrem materiam et deficeret a montibus lumen intelligencie vallibus radiandi."
4708,268,19,68,"top","Consideret insuper sic opinans utrum clerici reducti ad statum quo Christus ipsos instituit forent disposiciores ad ortandum dominos temporales ne iniurientur ecclesie, abutendo diviciis, quam modo institutione Cesaris dotati diviciis (si non fallor) timor cleri perdendi divicias et candens affeccio perquirendi ac secularis exemplacio viciosa facit hos ut canes strangulatos mutescere, hos verbis mendacibus ac adulatoriis que sunt oleum peccatorum seculares seducere et hos populum laicalem perniciose exemplo subvertere. Quo contra si clerici habitualiter abutentes diviciis forent reducti ad limites temporalium quos Paulus instituit, tunc audacius peccatis "
4709,268,19,69,"bottom","laicorum resisterent, legem Christi et non Cesaris predicarent, sanctitate vite, humilitate et paciencia dominos temporales superarent; ideo indubie, si emendatis cleri abusibus foret peius ecclesie (quod non credo), cleri desidia foret causa."
4710,268,20,69,"bottom","CAPITULUM OCTAVUM."
4711,268,21,69,"no","Ex supradictis patenter colligitur quod nullus sacerdos Christi vel clericus debet per coactam ablacionem bonorum corripi per brachium seculare nisi auctoritate ecclesie in defectu spiritualis prepositi et casu quo fuerit a fide devius. Prima pars patet eo quod nullus dominus temporalis debet corripere, nisi prius teneatur esse in gracia, quia iuxta mandatum apostoli omnia nostra in caritate fiant, et per consequens omnis correpcio fraterna debet sic fieri; sed istud oportet a Christo procedere qui est caput ecclesie: ergo prima pars conclusionis Joh. I, I4 scribitur: Vidimus gloriam eius quasi unigeniti a patre plenum gracia et veritate, de cuius plenitudine nos omnes accepimus. Ideo Act. IV, I2 dicitur quod non est aliud nomen sub celo, in quo oportet nos salvos fieri. Ex quo patet ulterius quod non licet dominis temporalibus redditus petere, nisi auctoritate ecclesie, quia Christi, vel quitquam facere nisi auctoritate ecclesie, quia auctoritate verbi Dei, qui est caput ecclesie. Si enim sunt expertes gracie, exigendo debitum peccant mortaliter, quod non licet; sed non possunt habere graciam nisi de plenitudine verbi Dei; ergo non possunt quicquam facere, nisi dictum verbum habilitando ipsos licenciet. Ideo dicit Apostolus: Omnia quecunque facitis, in nomine Domini facite. Constat igitur quod, cum non divisus sit Christus, quicquit ecclesia facit, legittime facit, oportet quod auctoritative emanet ab ipso capite. Ille enim derivat nobis motum et sensum, cum Act. XVII, 28 dicat apostolus quod in ipso vivimus, movemur et sumus. Absit itaque ignarum dividere Christum vel"
4712,269,1,70,"bottom","eius ecclesiam, ut dicat aliqua licenter fieri auctoritate Christi et alia ex opposito auctoritate Cesaris vel domini temporalis. Idem enim foret sic dicere et dominos temporales a nomine Christi et via salvandorum excludere. Sicut ergo sponsa non habet auctoritatem bona domus tribuere, quam non a sponso receperit, sic ecclesia catholica nec aliqua eius pars auctoritatem habet quicquam facere nisi quam Christus sibi communicat tamquam sponse vel membro ecclesie. Ideo omnis auctoritas partis ecclesie est principaliter Christi auctoritas communicata graciose et accomodatorie membro suo; qua auctoritate eo ipso christianus abutitur quo deviat a Christi consiliis vel preceptis."
4713,269,2,70,"no","Et patet quod multi in ecclesia fingunt se habere ad multa autenticam potestatem, dum tamen vel talem potestatem non habeant vel, si habeant, non ad illud. Nemo enim habet potestatem vel auctoritatem nisi ad edificacionem ecclesie, ut patet II. Cor. X et XIII."
4714,269,3,70,"top","Secunda pars conclusionis patet eo quod ordo in correpcione fraterna est diligentissime observandus, ut domini temporales regant inmediate et directe suos subditos quoad temporalia et quoad corpus; consequenter autem et accessorie quoad animam. Quod tamen debet esse primum in ordine cause finalis. Econtra autem sacerdotes Christi debent principaliter et directe regere quoad spiritualia carismata ut virtutes; consequenter autem et accessorie quoad bona naturalia et fortune; et sic oportet suas iurisdicciones esse conmixtas et mutuo se iuvantes stante racione decoris vel morum. Patet ista sentencia in decretis XXIII, questione V, ubi dicit Leo papa: Res communes ecclesie aliter tute esse non possunt, nisi que ad divinam confessionem pertinent, et regia et sacerdotalis defendat auctoritas. Et supra eadem questione dicit Augustinus: Non frustra sunt instituta potestas regis, ius cognitoris, ungule carnificis, arma militis, disciplina dominantis et severitas boni patris; habent, inquit, omnia ista modos suos, causas, raciones et utilitates: hec cum timentur, mali cohercentur et boni  "
4715,269,3,71,"bottom","inter malos quieti vivunt. Necesse est ergo ecclesiam fulciri brachio seculari ut corpore, et clero ut anima, ut iuvent se reciproce in suis officiis a Domino limitatis, instar anime et corporis in eodem supposito Si ergo clericales prepositi facerent correpcionem quoad tempus et locum generaliter suis subditis ut deberent, superflueret laicorum correpcio quoad illos; tunc enim remanerent clerici spirituales de sorte Dei et se ipsos ab omnibus negociis secularibus exuentes; modo saltem contingente peccato vel superiores sacerdotes vel clerici inferiores preveniendo se ipsos corrigerent et huiusmodi defectu totum malum ingruebatur ecclesie. Unde XXIII, questione IV sub auctoritate Ambrosii dicit ecclesia: Si is qui prelatus est debitori dominico culpas inpune committit, non mediocriter offendit, eo quod debita celestis regis et domini sua presumpcione resolvit. Ea itaque que in nobis committuntur facile possumus remittere, ea vero que in Deum magna discrecione, nec tamen sine penitencia possumus relaxare."
4716,269,4,71,"top","Ex quibus videtur mihi quod superiores prepositi foventes clericos subditos per penas pecuniarias in peccatis, contra legem Christi et ecclesie, peccant mortaliter; nam postponunt exaccionem debitam Dei sui propter lucrum proprium quod subdole sibi suscipiunt, et sic proditoria avaricia peccant in Deum et proximum. Ad quid ergo ordinarentur leges de Vita et Honestate clericorum capitulo V, si non debeant esse pro loco et tempore execute? si iuste sunt, quomodo non impletur, quomodo fratrem diligit, qui ad hoc sufficiens non corripit? Unde Augustinus supra epist. X et ponitur in decretis XXIII, questione V: Non putes tunc amare servum tuum, quando eum delinquentem non cedis, aut tunc amare filium tuum, quando non das disciplinam, aut tunc amare vicinum tuum, quando non corrigis eum; non est caritas, sed languor. Cum ergo superiores ecclesiastici habent corrigendi officium ab ecclesia limitatum, "
4717,269,4,72,"bottom","a scriptura sacra commendatum, et gracia illius instrumentum temporalium a secularibus limitatum, quomodo non exciderent a dileccione Dei et proximi in correpcionibus tepescendo vel formam correpcionis ab ecclesia positam excidendo? Si ergo nullo tempore foret peccatum in prepositis Christi ecclesie, quoad puniciones, non obstando principiis, non foret necesse sacerdotes specialiter corripi per brachium seculare."
4718,269,5,72,"top","Tercia pars conclusionis evidet ex hoc quod nullus cristianus debet corripi per ablacionem bonorum nisi incidat in mortale. Sed omnis peccans mortaliter a fide deviat ex proximo capitulo, ergo conclusio. Cristus enim non fuit punitus, ut debuit pro nostris peccatis que in se portaverat, Job fuit punitus ad augmentum meriti, cecus natus ad gloriam Dei manifestandum, et iudex secularis occasione peccati meritorie condempnans hominem incurrit irregularitatem quam aliqui vocant penam; sed nulla istarum punicionum fuit correpcio, ut huiusmodi presupponit correptum peccasse in Dominum; et licet venialiter peccans debeat corripi hortative, non tamen a laicis coactive. Unde modus corripiendi est specialiter attendendus. Sicut enim ecclesia habet duas partes, scilicet clericos et laicos tamquam corpus et animam, sic habet duos modos corripiendi in genere, scilicet spiritualiter hortative et corporaliter coactive; prima fit legis Christi predicacione et racionis confirmacione, et ista spectat ad doctores et sacerdotes Christi, qui debent esse ut spiritus contemplativi et curati, qui sunt congregati. Secunda fit bonorum nature vel fortune subtraccione, et ista spectat ad laicos, qui tamquam corpus active viventes debent secundum doctrinam contemplativorum reos penis corporalibus cohercere. Sicut enim corpus hominis non debet facere opus aliquod animale nisi proporcionaliter ut habet influxum et mocionem a spiritu, sic pars laicalis ecclesie non debet in aliquam correpcionem fraternam procedere sacerdotibus inconsultis. Ab illis enim oportet quod procedat auctoritative ac originaliter quecunque secularis correpcio. "
4719,269,5,73,"bottom","Unde secunda divisione distinguunt alii modum corripiendi per hoc quod quidam est modus corripiendi autentice vel principaliter, et quidam ministracione et instrumentaliter, et uterque subdividitur secundum gradus multiplices. Nam quidam est modus corripiendi auctoritative simpliciter, qui soli Deo potest conpetere, et quidam auctoritative humanitus, qui conpetit Christo formaliter; et derivatur communicative in eius vicarios sacerdotes, cuiusmodi sunt apostoli et alii ecclesie nati pro patribus. Ipsis enim committitur potestas corripiendi spiritualiter hortative, et sunt gradus huius officii secundum gradus septem ordinum, qui sunt ianitor, lector, exorcista, acolitus, subdiaconus, dyaconus et sacerdos. Et in quolibet istorum sunt gradus multiplices ex commixtione civilitatis. In alio modo corripiendi corporaliter coactive sunt gradus multiplices. Nam monarcha seculi capit a Christo potestatem corripiendi humanitus auctoritative quoad coactivum regimen corporale, et sub ipso reges et reguli, duces, comites, barones et milites cum suis famulis atque servis. Omnes autem istos modos corripiendi Christus qui est prior nostri ordinis atque principium, in se virtualiter et exemplariter congregavit. Ille enim qui est sacerdos in eternum, propheta magnus atque magister, exortatus est saluberrime crebrius predicando. Sed cum sit rex regum, exercuit tam auctoritative quam instrumentaliter correpcionem humanitus coactivam, sic enim dicens: Ego sum; fecit enim suos captores retro cedere et cadere in terram, Joh. XVIII; sed post resurreccionem, postquam data est sibi omnis potestas in celo et in terra, prostravit Paulum, cecavit atque stimulo castigavit et conformiter multos fratres suos alios, nec non et ministratorie exercuit correpcionem temporalia superflua subtrahendo. Joh. II, I4, I5, I6 scribitur: Invenit in templo vendentes et ementes oves et boves et columbas et nummularios sedentes; et cum fecisset quasi flagellum de funiculis suis, eiecit de templo oves quoque et boves, et nummulariorum effudit es, et mensas subvertit et hiis qui columbas vendebant dixit: Auferte ista hinc. "
4720,269,5,74,"bottom","Et hinc in decretis XXIII, questione IV et V docet ecclesia sub auctoritate scripture quod auxilium a regibus est petendum et rei corporaliter cohercendi, eo quod Christus hoc docuit. Potestas enim, exercicium vel modus potestatis, que non exemplantur a Christo, non sunt legitima, et quanto opus iudicis est sibi conformius, erit de tanto legalius. Sed cum oportet esse raciones singulares in suis principiis, hic dicunt doctores quod Christus officium ianitoris exercuit. Officium vero lectoris exercuit Luc. IV, I7, quando aperiens in templo librum Ysaie legit et exposuit; tercio exercuit officium exorciste, cuius est officium exorcismo liberare a demonis, ut patet Luc. IV, 35 et sepe alibi demoniacos liberando; quarto exercuit officium acoliti vel ceroferarii, cum fuit portator assiduus duorum luminum, deitatis scilicet et humanitatis, Joh. IX, 5: Quamdiu sum in mundo, lux sum mundi. Supplevit eciam officium subdiaconi Joh. XIII, 4, 5, quando posuit vestimenta sua et, precingendo se linteo, posuit aquam in pelvim et lavit pedes eorum. Ipse quidem fuit secundum corpus subdiaconus sibi ipsi secundum interiorem hominem diaconus. Ibi enim secundum spiritum lavit affecciones interiorum hominum operacione eius humillima et mundavit lintheo virtutis quo precinctus fuit in animo; hec enim corporalis locio subserviens figurabat. Sacerdos fuit in cena corpus suum conficiens Matth. XXVI. Unde et se ipsum sacramentum obtulit intrando semel in sancta post ymolacionem sui in cruce, que fuit complementum omnium figurarum veteris testamenti, ut patet Hebr. IX. Ordines celebravit dando apostolis missis ad celebrandum potestatem caracteris Matth. VI; pueros confirmavit Matth. X; peccata remisit Luc. V, quamcunque partem ecclesie, ymmo quamlibet creaturam."
4721,269,6,74,"top","Patet ergo predicta tota conclusio. Ex qua videtur plane sequi quod omnes leges sonantes quod laici non debent clericos vel sacerdotes corripere, omnia dicta sanctorum vel evidencie capte ex factis principum intelligende sunt condicionaliter ad hunc sensum, quod "
4722,269,6,75,"bottom","laici non debent racere hec, correpcionis modo et ordine pretermisso, aut clero stante in suis limitibus quoad mores. Si enim degenerarent perversi a statu et condicione clerici in monstruosissimos seculares, quis dubitat quin seculares debent ipsos corripere, ne demoniace inficiant rempublicam, semper tamen auctoritate ecclesie castigamine proporcionabili ad delictum? Sic enim in Anglia iuste levantur amerciamenta a presbiteris de- linquentibus se vel suis. Numquid non licet regi ex contemptu sanctitatis fruges Christi consumi bestiis sacerdotis?"
4723,269,7,75,"top","Numquid non licet regi ex contemptu vel alia forisfactura omagiarii sui, eciam episcopi, punire, per ablacionem temporalium proporcionalem ad delictum? Numquid sacerdote provoluto ad tantam insaniam, ut fiat latro vel publicus homicida, eciam si religiosus fuerit, non debet capi a brachio seculari et vinculis ac carceri mancipari? numquid domus religiosorum furtive a propriis fratribus spoliate de iure hoc exigunt a secularibus regni nostri? Quomodo ergo possumus nos clerici negare correpcionem clericorum per laicos esse legitimam, cum approbamus et requirimus puniciones huiusmodi ab eisdem? Quomodo ergo conveniemus debitores nostros secundum iura regni severissime inpetendo, si subieccionem nostram quoad istas leges in nobis respuimus. Vel ergo teneamus nos in limitibus quos nobis Christus et sancti apostoli ordinaverunt vel volendo dominari civiliter ex gracia regum terre subiciamus nos et oneri consequenti. Probatur huiusmodi racionabilitas ex legibus nature; nam omnis consuetudo a tempore quo non est humana memoria, continuata sine repugnancia eiusdem consuetudinis ad scripturam est tamquam lex iusta continuanda; huiusmodi est lex et consuetudo regni nostri quoad clericos cohercendos, ergo conclusio. Maior patet in decretis distinccione XIII, ubi Nicolaus papa sic scribit Michaeli imperatori: Scit, inquit, sancta Romano ecclesia quod nichil obsunt saluti  "
4724,269,7,76,"bottom","credencium diverse pro loco et tempore consuetudines, si illis non obstat canonica auctoritas, pro qua illis obviare debemus. Unde nichil iudicamus eis debere vel posse resistere. Et infra: Consuetudo precedens et racio, que consuetudinem suasit, tenenda est; et quicquid contra Iongam consuetudinem fit, ad sollicitudinem suam revocabit preses provincie, quia diuturniores consensu utencium approbati legem imitantur. Ideo (ut ibidem dicitur) ridiculum est et satis abhominabile dedecus, ut tradiciones quas antiquitus a sanctis patribus suscipimus infringi paciamur. Patet ergo quod non est intencionis Romane ecclesie leges infringere regnorum, sed statuta sua, que videntur legibus regum contraria, cum excepcione consuetudinis loci concordare, ut patet libro VI De Constitucionibus capitulo Licet. Minor autem ex hoc evidet, quod multi sancti pape saltem tacendo, multi sancti reges Anglie ab ecclesia canonizati, confessores et martyres, approbando in dictas leges Anglie usque ad mortem consenserant, quod non est verisimile, si leges Anglie forent scripture sacre contrarie, in qua est omnis veritas, ut dicit Augustinus III De Doctrina Christiana in fine; ergo minor vera; hoc enim dicere foret implicare omnes dictos dominos cum suis consencientibus fuisse hereticos. Patet ergo quod domini temporales possunt clericos delinquentes racione temporalium et perturbacione pacis regni et in naturalibus castigare; nec dubium quin, si possunt legittime auferre a nobis bona nature, possunt meritorie supposito peccato auferre divicias minus bonas. Nec dubium quin, si possunt auctoritate ecclesie modo sibi debito auferre a clericis meritorie ista bona, tunc possunt auferre legitime ista bona; aliter enim concedendum foret quod sic auferre possunt legitime, et tamen non possunt auferre legitime; quod nullus concederet compos mentis; tunc enim non foret inferibile quod laica persona potest facere quicquam legitime, quia indubie, si sic, hoc ideo facit legitime, quia facit, ut debet ex auctoritate ecclesie. "
4725,269,7,77,"bottom","Quoad iura civilia patet idem. Nam Collacione prima dicit imperator Constantinus: Maxima quidem in hominibus sunt dona Dei a superna collata clemencia, sacerdocium et imperium, illud quidem divinis ministrans, hoc autem humanis presidens ex uno eodemque principio utraque procedencia humanam exornant vitam. Itaque nichil erit sic studiosum imperatoribus, sicut sacerdotum honestas, cum utique et pro illis ipsi Deo semper supplicent. Nam si hoc quidem sit inculpabile, undique et aput Deum fiducia plenum, imperium autem recte et competenter exornet traditam sibi rempublicam, erit consonancia quedam bona, omne quicquid utile est, humano conferens generi. Nos igitur maximam habemus sollicitudinem circa vera Dei dogmata et circa sacerdotum honestatem, quam illis obtinentibus credimus quod per eam maxima nobis dona dabuntur a Deo et ea que sunt, firma habebimus, et que nondum actenus venerunt, acquiremus. Bene autem universa geruntur, si rei principium fiat decens et amabile Deo; hoc autem futurum esse credimus, si sacrarum regularum observacio custodiatur, quam iusti laudandi et ordinandi inspectores et ministri verbi Dei tradiderunt apostoli. Et post dat leges et limites sub quibus vult clericos militare."
4726,269,8,77,"top","Ex illa lege facta legi Dei consona et per consequens per nullam aliam abroganda patet primo quod utraque potestas imperialis et sacerdotalis, procedens ab eodem principio Jesu Christo, eciam necessaria est iuvamento reciproco ad conservandum statum ecclesie. Patet secundo quod imperatorum et dominorum temporalium est precipue sollicitari circa statum et mores clericorum, eo quod sine illis non stabit pax et tranquillitas humani imperii; sicut ergo corpus confert anime virtutum vehicula et organa operandi, sic domini seculares debent sacerdotibus Christi providere; patet tercio quod imperatorum est episcopos et sacerdotes specialiter deficiente castigare castigacione, aliunde ad similitudinem conversacionis Christi et apostolorum, supposita deviacione, constringere; "
4727,269,8,78,"bottom","illius enim, cuius est leges super sacerdotes condere, est ipsarum execucionem precipere. Sicut ergo intencio fuit imperatoris dotantis ecclesiam quod viverent vitam apostolicam et per consequens conversacione sancta ac meritoria servirent imperio et sub illa condicione dotavit ecclesiam, sicut nec Deus nec homo illa pretermissa conferre potuit quicquam sacerdoti, sic racione temporalium supposito peccato in illis subiacent iudicio atque castigamini temporalium dominorum. Quomodo ergo modo cativo cupimus esum piscis et abnuimus laborare ac laborem piscacionis ad esum huiusmodi naturaliter consequentis? Oportet enim sacerdotem piscari spiritualiter complectendo homines predicacione vel oracione in retibus legis Christi, quia aliter indubie est indignus vel vite necessaria a domino temporali percipere; patet eo quod tunc est indignus a Deo quicquam percipere, ergo multo evidencius a domino temporali."
4728,269,9,78,"no","Quoad iura canonica patet ex dictis V capitulo quod in quinque casibus est donacio eciam facta clerico minus valida et auctoritate ecclesie racionabiliter repetenda. Seculares igitur exequentes oblaciones huius-modi possunt legitime auferre ab ecclesiasticis bona sua. Licet enim iniuste occupacionis pro tempore non sint sua, tamen ex caritate et ante et post oblacionem conministratoriam esse sua; posito ergo quod Petrus sacerdos iniuste occupando civiliter data temporalia, per hanc horam fructuose peniteat de abusu, et quod Paulus minister cesaris meritorie per eandem horam capiat ab eo exinde caritatem gaviso dicta temporalia quoad civile dominium remanente cum Petro continue dominio naturali; et patet conclusio."
4729,269,10,78,"top","Sed propius accedendo patet quod tam in causa civili quam in causa criminali possunt clerici corripi a domino seculari; in causa civili patet Extra, de Vita et Honestate clericorum Ex litteris Pontini, ubi sic: Intelleximus, quod quidam clerici terre sue pocius secularibus nego-  "
4730,269,10,79,"bottom","ciacionibus quam officiis divinis intendunt, et gaudere volentes privilegio clericali a statutis patrie differenter ad laicos se tuentur, et sic volunt in negociacionum suarum questibus subiacere. Et infra: Mandamus quod, si tales tercio a te amoniti ab huiusmodi non resipuerint, sed pretermissis divinis officiis, negociacionibus insistant supradictis, cum facto huiusmodi privilegium abici aut clericale, tu quominus, dum hiis se implicant, de suis facultatibus, statutis et consuetudinibus patrie subiaceant, non defendas eosdem. Ecce quod frustra implorat legis auxilium qui committit contra legem. Non attendit clericus dictum Apostoli Rom. XIII contra clericos duplices taliter murmurantes: Vis non timere potestatem, bonum fac et habebis laudem."
4731,269,11,79,"top","In causa autem criminali possunt clerici a laicis castigari tripliciter: Primo ex insufficiencia sacerdotum XXIII, questione V Principes, et hoc allegavi XXXVII capitulo. Secundo ex negligencia prelatorum, ut distinccione LXXIX, Si quis pecunia (ut patebit XI capitulo subsequente). Tercio propter incorrigibilem culpam atque notoriam peccatorum, ut XI questione I, Ex hiis omnibus. Sicut ergo insufficiencia sacerdotum, negligencia prelatorum et contumacia conturbativa reipublice peccatorum faciunt laicos punire clericos satis legitime degenerantes; unde XXIII, questione V Principes dicit glossa ordinaria super illo verbo Intra ecclesiam, quod laici habent iurisdiccionem in causa multiplici intra ecclesiam, et licet recitet octo casus, sufficit tamen quatuor exprimere pro presenti, primo quando persone ipse sunt a prelatis incorrigibiles, ut XI, questione I scribitur: Idem est quod a vobis poposcimus et nunc iterum postulamus, ut Paulinum Acquilegiensem episcopum pseudo et istum Mediolanensem episcopum ad clementissimum principem sub custodia digna dirigatis; secundo propter ingressum illegitimum sacerdotis ad apicem (ut distinccione LXXIX Si quis pecunia, de quo inferius); tercio cum fidem volunt "
4732,269,11,80,"bottom","subvertere (ut XXXIII, questione V. Quasi nos, ubi Pelagius papa de quibusdam episcopis volentibus subvertere ecclesiasticam unitatem sic subdit: Salutantes paterno affectu gloriam vestram petimus, ut nuncciis qui a sede nostra directi sunt in omnibus prebeatis auxilium nec putetis alicuius peccati esse, si huiusmodi homines comprimuntur); quarto cum vivendo seculariter scisma faciunt (ut XXIII, questione V De Liguribus, ubi papa dicit, quod seculares habent ydoneam excellenciam ex racione et potestate reprimere malos episcopos de sua rusticitate gloriantes, et ne timeant persequi taliter lacerantes ecclesiam, subdit in fine: Hec breviter digerenda curavi, cum mille alia exempla et constituciones sint, quibus evidenter cognoscitur, ut facientes scissuras in sancta ecclesia non solum ex illis sed eciam proscripcione rerum et dura custodia per publicas potestates debeant coherceri)."
4733,269,12,80,"no","Talia multa exempla et casus ponit ecclesia, que omnia reducuntur ad hoc unum, quod quandocunque clericus, eciam episcopus, peccat notorie et habitualiter contra Dominum, dominorum secularium est in defectu superiorum ipsum corripere; nec deest auctoritas ecclesie, licet pontifex nunc superstes defecerit, quia doctrina et auctoritas emanans a papis prioribus filios futuros tempore hoc precipientibus satis autenticat seculares iam superstites ad hoc opus."
4734,269,13,80,"top","Ex istis patet, quod lex de privilegiis clericorum, XI questione I cum sibi similibus non obviat huic sentencie. Nemo, inquit, umquam episcopum aut reliquos clericos apud iudicem secularem accusare presumat. Cum enim lex non obviat sibi ipsi, patet quod intelligit de seculari iudice, modo et ordine iudicii pretermisso, et de clerico qui statum et mores clerici non offendit. Ideo additur non presumat; unde quod non debet intelligi negative simpliciter, patet ex lege proxima: Clericum, inquit, cuiuslibet ordinis absque pontificis sui permissu nullus presumat ad seculare iudicium attrahere. Quod verbum additum cum non superfluit, videtur quod cum permissione pontificis satis licet; et indubie tres pontifices "
4735,269,13,81,"bottom","scilicet Christus. Petrus et Paulus nedum permittunt sed docent illud debere fieri, supposito peccato tam opere quam sermone. Et quoad condicionem clerici a talibus iudiciis eximendi subdit lex alia: Continua lege sanximus ut nullus episcoporum vel clericorum qui necessitatibus ecclesie serviunt ad iudicia ordinariorum vel extraordinariorum iudicum pertrahantur. Et subditur causa huius: Habent, inquit, suos iudices nec quicquam est commune hiis et publicis legibus. Ecce quod clerici si voluerint renunciare seculo et nichil possidere preter vite neccessaria, possunt immunes ab exaccionibus istis forinsecis castigari secundum iudicium proprii confessoris, et sic racione purgacionis vel correpcionis nec capitulis nec sinodis interest, ut patet de fratribus."
4736,269,14,81,"no","Et ista videtur sentencia decreti distinccione VIII, ubi succincte sub auctoritate Augustini sic loquitur: Tolle iura imperatorum et quis audet hec dicere: Hec villa mea est, hic servus meus est, hec domus mea est? hec iura humana per imperatores regesque seculi Deus distribuit humano generi. Si, inquit, ut teneantur ista ab hominibus, regum iura fecerunt. Vultis ut reticeamus leges ut gaudeatis quasi diceret: Inconsonum est christianum temporalia possidere et legibus regum non subici. Unde subditur: Apostolus voluit serviri regibus, voluit honorari reges. Noli ergo dicere: Quid michi et regi? Quid tibi ergo et possessioni? Per iura regum possidentur possessiones. Noli dicere possessiones tuas: si iura renunciasti humana quibus possessiones possidentur."
4737,269,15,81,"top","Unde XI, questione I dicitur: Ex hiis omnibus datur intelligi quod clericus in civili causa antecivilem iudicem est conveniendus; in criminali vero causa non nisi ante episcopum examinandus est, nisi forte cum consensu episcopi, quando incorrigibilis invenitur. Et quoad causas civiles dicitur causa patens: Sicut, inquit, ecclesiasticarum legum iudex est administrator, itaque et civilium non nisi civilis debet esse  "
4738,269,15,82,"bottom","executor. Solus enim ille habet ius interpretandi leges et exequendi qui habet ius condendi. Et patet fortificacio racionis facte de lege imperatoris collacione prima iam proxime declarata. Ex istis colligitur, quod sicut triplex est pax, scilicet hominis ad Deum, hominis ad proximum et hominis ad se ipsum, sic potest clericus coram triplici iudice conveniri: scilicet coram episcopo in causa criminali ad iniuriam Dei vindicandam et pacem Dei ad hominem reformandam; coram seculari iudice in causa civili ad iniuriam proximi vindicandam et pacem inter homines reformandam; et tercio coram speciali preposito in causa peccati privati, ut coram proprio confessore in causa peccati abditi ad vindicandum propriam iniuriam hominis in se ipso et pacem suam sibimet reformandam. Sed cum ecclesiasticos iudices contingit esse desides in subditos rebelles ad penas infligendas horribiles, patet quod domini temporales habent in quolibet istorum casuum ecclesie auctoritatem post defectum notorium, secundum suum modum et ordinem, potenciam corripiendi; et illud volunt sacri canones utrobique."
4739,269,16,82,"top","Et patet quod nulla lex auctorisare potest quod clerici quomodocunque peccaverint non debent a secularibus iudicibus iudicari, sed oportet volentes gaudere hoc privilegio se tenere in limitibus sue legis, quia XI, questione III sub auctoritate Gregorii dicit ecclesia: Privilegium omnino iuris meretur omittere, qui permissa sibi abutitur potestate. Sed quis dubitat quin sacerdos eo ipso quo negociis se secularibus involvit sua abutitur potestate, unde Xl, questione I dicit canon: Si quis sacerdotum vel reliquorum clericorum suo episcopo inobediens fuerit, aut si insidias paraverit, aut contumeliam aut calumpniam vel convicia contulerit et convinci potuerit, mox depositus curie tradatur et recipiat quod inique gessit, ubi notat glossa ordinaria; quod in hiis tribus casibus potest clericus a layco iudicari. Sed quis dubitat quin, eo ipso quod quis peccat mortaliter, est inobediens episcopo animarum. Et si obicitur quod oportet clericos "
4740,269,16,83,"bottom","tradendo curie ad antea degradari et postea tamquam non clericos cruciari, dicitur quod hoc non inficit sed infert conclusionem primo propositam; si enim possunt clerici secundum istum ordinem legitime a laicis castigari, tunc possunt a laicis legitime castigari: conclusio namque, que debet esse principium ad dicenda, oportet quod virtualiter et confuse contineat omnia ex ipsa particulariter explenda. Unde manifestum est quod non licet cuiquam multare vel punire clericum nisi prius degradatus fuerit a se ipso et per consequens nisi summus pontifex Jesus Christus ipsum degradaverit de merito exigente. Ideo verum concluditur quod clericus, non sub racione qua clericus debet coram iudice seculari in causa propria conveniri; sed certum est quod non oportet generaliter expectare degradacionem sensibilem factam per Romanum pontificem vel suum subditum, sed satis est cognoscere plane crimen et defectum prepositi qui efficacius emendaret."
4741,269,17,83,"bottom","CAPITULUM NONUM."
4742,269,18,83,"no","Ex istis patet quomodo intelligendi sunt doctores, sive iuris divini sive canonici, in hac parte; dicit enim Hugo De Sacramentis libro, II parte II, capitulo penultimo quod iusticia illa que terrene potestati in subiectis data est, quinque modis determinatur, secundum personam, secundum causam, secundum modum, secundum locum et tempus. Secundum personam, ut seculari iudici in personam laycam, si peccaverit, manum mittere licet, in clericum non licet. Et sequitur: Si iudex secularis in personam ecclesiasticam manum mitteret, violaretur iusticia. Patet ex dictis quod intelligitur non licere iudici seculari mittere manum in clericum, nisi in causa civili vel in defectu iudicis ecclesiastici vel auctoritate ecclesie, modo et ordine puniendi limitato seculari iudici diligentius observato. Absit quod nude intelligatur tam eximium doctorem intelligere"
4743,270,1,84,"bottom","negative simpliciter quod non licet iudici seculari in aliqua causa vel casu possibili iudicare clericum vel punire. Sed oportet notare terciam circumstanciam, scilicet modum iudicandi et ordinem cause, et subintelligere quod non licet sibi punire clericum modo sibi limitato et ordine pretermisso, ut si episcopus conqueritur se non sufficere castigare rebellem vel ipsum esse hereticum ecclesie infectivum vel si deest propter accidiam, favorem sive pecuniam ipsum corripere, iudex secularis potest legitime ad punicionem illius procedere."
4744,270,2,84,"no","Alius tamen est modus et racio hic et ibi, quia iudex spiritualis punit eum secundum modum et racionem qua legi Christi contrarius, et sic ad Dei iniuriam vindicandum et pacem primariam reformandum. Iudex autem secularis punit eum secundum modum et racionem qua legi humane contrarius et pacis reipublice perturbator; et sic in eadem causa possunt hii iudices cognoscere secundum dispares raciones. Aliter enim non diceret decretum XXIII, questione V: Sunt quedam enormia flagicia que pocius per mundi iudices quam per ministros et rectores ecclesiarum vindicantur, sicut est, cum quis interficit pontificem apostolicum, episcopum, presbiterum sive diaconum: Huiusmodi reos reges et principes mundi dampnant; ergo non sine causa gladium portant, qui talia scelera diiudicant. Sunt enim maxime constituti propter homicidas raptores, ut et illos dampnent et alios suo timore compescant. Et sequitur: Rex debet furta cohibere, adulteria punire, impios de terra perdere, parricidas et periuros non sinere vivere, filios suos non sinere agere."
4745,270,3,84,"no","Ex quo patet quod rex habet universalem potestatem regnicolas suos corripere, servato tamen utroque modo et ordine castigandi, scilicet quod cognoscat causam prius quam iudicet, quod reguletur per sacerdotes iudicando, quod postposito fastu, invidia et avaricia iudicet pro honore Dei et bono publico; et servatis istis nulla iurisdiccio confunditur, sed utraque commixta cum alia roboratur. Sed ne sensibiles turbentur in loyca, et mundani clerici dicant cum Hebreo iniuriante proximo: Quis te constituit principem et iudicem super nos? Exod."
4746,270,4,85,"no","II, I4, et sic inveniant excusaciones in peccatis, notanda est illa celestis loyca quod omnia que fuerunt vel erunt sunt aput Deum presencia, et tunc sine formidine inpugnacionis sophistice (ut proximo capitulo tangitur) est dicendum, quod Christus et sancti apostoli, sancti pape et doctores ecclesie, qui olim sunt mortui pro suo tempore, docent nos verbo, opere et exemplo quomodo debemus in iudiciis et correpcionibus nostris procedere. Ipsi enim nunc sunt de ecclesia triumphante, et habemus scripta eorum in quibus audimus voces, quas proferunt suo tempore; et auctoritate, doctrina et precepto eorum debent domini seculares causam et iura Christi defendere, licet omnes sacerdotes iam superstites obmutescant."
4747,270,5,85,"top","Unde ne videar illam sentenciam ex novitate logice sine auctoritate iuris confingere, ecce canon XXIV, questione I, ubi Leo papa sic loquitur: Manet igitur Petri privilegium, ubicunque ex ipsius equitate fertur iudicium, nec nimia est vel severitas vel remissio, ubi nichil mihi erit solutum vel ligatum, nisi quod Petrus beatus aut ligaverit aut solverit. Ex istis verbis patet mediatis implicari quod beatus Petrus est pro suo derivans mediate quicquid iam fecit ecclesia virtute clavium. Sancti igitur patres iam mortui instruunt ecclesiam in agendis, illi, inquam, docent quod iudices ecclesiastici debent inprimis Deo intendere. secundo veritatem cause cum suis circumstanciis diligenter discutere, et tercio ad eius honorem secundum dona spiritus diffinire. Alia autem accessoria vel consequencia debent intendere secundario vel confuse. Quocontra iudex secularis tamquam animalis homo debet post fidem primo omnium utilitatem reipublice distincte intendere; secundo probacionem et defensionem parcium diligenter discutere, sed tercio iuste ad utilitatem ecclesie iudicare. Et cum spiritus quieti secundum principia Aristotelis sunt sedes sensuum et sessione quieta disponunt animam ad scienciam et doctrinam, docentur iudices iudicare sedendo exemplo multiplici tam novi quam "
4748,270,5,86,"bottom","veteris testamenti, ut sic obiectum sue iusticie clare considerent. Unde cum suis circumstanciis prudenter examinent et tercio condicionaliter sine rancore, cupiditate vel personali differencia secundum instinctum iudicis supremi sentencient."
4749,270,6,86,"top","Unde si iudices nostri sequentes hanc regulam deposuissent debite dacionem subditis dominandi et cupiditatem questum temporalium cumu landi, nunquam surrepsisset in ecclesia pro iurisdicione tanta contencio. Sed quia clerici debent scire acute discutere et de spiritualibus se intromittere plus quam iudices seculares, ideo racionabiliter Christus ordinat hec duo in spiritualibus, licet concurrencia secundum modum, materiam et execucionem in ecclesia condistincta. Non enim potest esse iustum civile iudicium nisi concurrente vel precedente spirituali iudicio ecclesiastico regulante, sed e contrario bene potest, unde licet tam iudex ecclesiasticus quam civilis debet finaliter honorem Dei et edificacionem sponse Christi intendere; prior tamen tamquam intellectus non egens sensibus, ecclesiasticus tamquam ab istis consideracione distincta incidit et instar ordinis nature ad particularia et sensibilia condescendit; secundus vero econtra tamquam animalis homo adminiculo sensuum eliciens sensibiles veritates ad magis nota nature ascendit. Et patet quod in adulterio, heresi et quolibet tali crimine notorio possunt iudices seculares sine confusione iurisdicionem cognoscere. Sicut enim persone divine absolute necessario absque confusione propter raciones dispares debent cognoscere ecclesiasticos instruendo et iniuriam Dei cognoscendo et execucionem punicionis corporalis seculari iudici tribuendo, sic secularis in hiis que ad penam corporis pertinent ecclesie ministrando; utrobique tamen lucrum personale spirituale vel vindictam proprie iniurie precavendo. Et patet conclusio Apostoli I, Cor. II, I5: Spiritualis homo iudicat omnia, cum iudiciorum quoddam sit universale, quoddam particulare, quoddam propinquum et quoddam remotum, ut Aristoteles secundo Phisicorum IIIo distinguit de causa. "
4750,270,6,87,"bottom","Nam, Christus, Apostolus et ceteri sancti iudicaverunt iudicio universali remoto de quolibet causa futura, dantes iudicia que sunt nobis maxima iudicandi, ut dicitur Cor. V, 2: Auferte malum de medio vestri. Et ad Rom. I, 32: Qui talia agunt digni sunt morte, non solum qui faciunt ea, sed eciam qui consenciunt facientibus. Et ad Titum III, I0: Hereticum hominem post primam et secundam correpcionem devita; et sic de multis iudiciis similibus."
4751,270,7,87,"no","Ex quibus posteriores patres sumpserunt sua iudicia et hinc propter ista iudicia et que ex illis complebunt finaliter vocantur iudices seculi universitatem tribuum fidelium iudicantes. Licet autem politicis sensibus non sapiat ista sentencia, est tamen propria et exemplans sentenciam de suis iudiciis. Ista itaque iudicia, quia spiritualia sunt, nulli recto iudicio sunt obnoxia nec alicui iurisdiccioni contraria. Patet sic: Caritative corripere et evangelium predicare est per se bonum, sed omne tale de quanto fuerit multiplicius et copiosius, de tanto est melius, ergo nemo debet multiplicacionem huiusmodi boni prepedire. Confirmatur: Impediat Petrus racionaliter bonum huiusmodi propter iurisdicionem vel privilegium speciale. Contra: si bonum huiusmodi cum omnibus bonis iam positis procederet, tunc ex vi communionis sanctorum cuilibet bonum accresceret. Nemo debet impedire in se bonum huiusmodi, ergo Petrus non racionabiliter impediret bonum huiusmodi propter privilegium vel commodum personale. Quod si dicatur exinde correpcionem vel predicacionem hinc possibilem impedire, revera tunc repugnat casui, quod quis hec sciens caritative tunc predicet vel castiget, cum de lege caritatis sit humilitas, qua evangelicus honore preveniat et preferat digniorem. Tolle ergo ignoranciam pseudo-apostolorum et cupiditatem pecunie et pone fraternam caritatem utrimque et hortentur atque ministrent utrobique christiani sine limitacione iurisdiccionis sicut fecerunt apostoli in ecclesia primitiva."
4752,270,8,87,"top","Per hoc patet responsio ad argumenta capta ex operibus secularium dominorum. Narrat enim Gregorius "
4753,270,8,88,"bottom","in Registro libro V et Epist. XXIX et ponitur in canone XI, questione I, Sacerdotibus, ubi post evidenciam multiplicis reverencie sacerdotibus exhibende, cum vocantur dei et angeli in scriptura, narratur quomodo Constantinus libellos accusantes episcopos, coram eis vocatis incendit dicens: Ite et inter vos causam vestram disponite, quia dignum non est ut nos iudicemus deos. Et addit Carnotensis in suo Policronicon, libro IV, capitulo III, quod imperator verebatur patrum crimina, vel convicia publicare et Cham reprobi filii malediccionem incurrere, qui patris verenda non texit. Talia sunt multa dicta, ut quod Constantinus videns presbiterum feminam cognoscentem pallio suo subtegeret. Et Rabanus dicit quod si videris sacerdotem ponentem manum suam in gremio mulieris, debes supponere quod benedicendi gracia illud fecit."
4754,270,9,88,"top","Hic sunt pro ultimo tria dicenda per ordinem: Quod sicut sacerdotes sancti sunt precipue venerandi, sic sacerdotes perversi acutissime sunt arguendi. Patet de duobus senioribus presbiteris quos Daniel, nec episcopus nec presbiter, condempnavit Dan. XIII. Et in novo testamento de Petro, quem Christus vocavit Sathanam propter peccatum, quo contra voluntatem Dei pietate ceca consuluit, Math. XVI. Quia igitur nos miseri nullam vel modicam sanctitatem in nobis percipimus, ideo non debemus reverencias vel honores hominum ex dignitate sacerdocii affectare. Secundo patet quod huiusmodi dicta vel facta principum devotorum non sunt trahenda in consequenciam vel legem perpetuam; patet ex hoc quod quotlibet leges (ut patet de superius allegatis) docent quomodo seculares debent in quotlibet casibus sacerdotes eciam episcopos acutissime castigare, sicut et leges Constantini patenter edocent, et sacerdotes nostri iudices hoc practisant, cum ex deposicione laycorum inferiores "
4755,270,9,89,"bottom","presbiteros de lapsu carnis, ut clamat populus, stricte multant; quod non facerent per hec media, si omnis accusacio sacerdotis per laicum sit iniusta. Non ergo tenetur laicus de precepto Domini sic detegere hec peccata. Tercio dico quod hec dicta et facta doctorum et principum possunt bene et meritorie fieri ab eisdem. Patet, quia potest illis innotescere aliunde quod accusacio sacerdotum sit falsa, quod taccio et communicacio cum mulieribus sit pudica et quod castis et devotis sacerdotibus, sicut fuit in primitiva ecclesia, sit tractacio affabilis et commendacio laudabilis devocionis et virtutis incerte amplius nutritiva; sicut enim diversis complexionibus, etatibus et regionibus conpetunt dispares medicine, sic diversimode morigeratis oportet tractare, ut docet Augustinus IV De Doctrina Christiana et exemplificat Samaritanus noster qui infudit vinum et oleum vulneribus semivivi. Unde beatus Bernhardus super Cantica Sermone XL, declarans quomodo hoc vinum et oleum ex botro Cypri processerat, sic loquitur: Si amas dominum Jesum toto corde et tota anima tua et tota virtute tua: numquid si videris eius iniurias contemptumque terre, ullatenus equo animo pateris? minime, sed mox arreptus spiritu iudicii et spiritu ardoris tamquam potens crapulatus a vino repletus zelo Finees, dices cum David: Thabescere me fecit zelus tuus, quia obliti sunt verba tua inimici tui; et cum domino: zelus domus tue comedit me etcetera. Vinum ergo est fervidissimus zelus iste expressus de botro Cypri et calix inebrians Christi amor, denique Deus noster ignis consumens est et propheta ignem dicebat de excelso missum in ossibus suis, eo quod divino amore flagraret. Habens ergo ex superno amore oleum mansuetudinis et ex divino amore vinum emulacionis securus accede ad sanandum vulnera illius qui incidit in latrones, piissimi Samaritani optimus imitator."
4756,270,10,89,"top","Et ex istis patet quod proximi nec sunt oleo peccatorum liniendi nec zelo vindicte vel temporalibus com- "
4757,270,10,90,"bottom","modis puniendi; et patet diffuse illa sentencia XXIII, questione IV, unde in fine concluditur: Ex hiis omnibus colligitur quod vindicta est inferenda, non amore vindicte sed zelo iusticie: non ut odium exerceatur sed ut pravitas corrigatur. Unde videtur michi hodie quod, mundo declinante ad avariciam et excusacionem consorcii in peccatis, acuendum sit vinum correpcionis exemplo Christi et sanctorum pro honore suo zelancium et non multiplicandum oleum peccatorum ex sinistro conceptu operum piorum principum. Quo supposito quod recte fierent non debent trahi in consequenciam exemplarem. Respiciat ergo christianus ad leges ecclesie a sanctis doctoribus congregatas et ista capiat pocius in exemplum quam facta particularium principum. Nam XXIII questione VIII narrat canon quomodo Johannes papa VIII sic scribit duci Demago de piratis: Licet, inquit, credi possit quod te nolente illi navigantibus insidientur, quia tamen a te posse conprimi dicuntur, nisi eos conpescueris, innoxius non haberis. Scriptum quippe est, qui crimina que potest emendare non corrigit, ipse committit. Numquid credimus, supposito quod aliqui predictorum piratarum fuerint sacerdotes, papa concesserit sibi licenciam puniendi. Verisimile est quod sic, ut papa hodie in causa propria concessit cuilibet potenti licenciam invadere et captivare singulos Florentinos. In omnibus istis consideremus dictum Crisostomi super Mathaeum Omelia XVII, ubi notat quomodo Finees non texit palio sed arrepto pugione perfodit Hebreum et Moabitiden coeuntes; patet historia Num. XXV. Et hinc dicit, ut meminit Psalmista CV, 30: Cessavit quassacio, et reputatum est ei ad iusticiam. Et post multa exempla vindicte finaliter concludit: Respiciamus ergo non solum ad operam sed ad tempus, ad causam, ad voluntatem, personarum quoque differenciam, et quantacunque alia illis accidunt diligentissime requiramus. Non enim possumus aliter ad veritatem pervenire; licet enim in novo testamento peccatores puniendi sunt micius quam  "
4758,270,10,91,"bottom","in antiquo, tamen sicut non est fundabile quod in suo peccamine sunt fovendi, sic non est fundabile quin sint acute gracia vindicandi Dei iniuriam ad eorum medicinam et purgacionem ecclesie cum moderamine castigandi."
4759,270,11,91,"top","Per hec patet responsio ad narracionem decreti dicta Constantini referentis; patet, inquam, quod asserunt: Judices ecclesiastici qui causas sacerdotum accusatorum sufficienter discernent, ideo (iuxta dicta proximo capitulo) principes et domini seculares debent in tali casu relinquere causam criminis iudicio sacerdotum. Et hoc innuitur cum dicitur: Ite et inter vos causas vestras disponite. Et quoad negacionem iudicii patet quod intelligit de presbiteris eroicis quos scriptura Deos appellat; et de illis intelligit Apostolus, I. Cor. II, I5 dicens: Spiritualis homo iudicat omnia et ipse a nemine iudicatur. Unde sic loquitur imperator: Dignum, inquit, non est ut nos indicemus Deos; oportet enim ad hoc quod iudicium cause presbiteri sit devolutum ad iudices seculares quod excidat a moribus et condicione deorum. Et quoad verbum Carnotensis additum ad gravandum, respondit decretum II, questione VII Plerique ex hoc, inquit, quod Cham patris pudenda non opperuit sed videndo monstravit, non prohibentur subditi ab accusacione prepositorum sed a prodicione. Aliud enim est prodere et aliud accusare; prodit enim qui non probanda defert, accusat qui crimen reo presente iudici offert, probaturus quod intendit. Quod notatur ex hystoria Gen. IX; quod Cham solus vidit pudenda patris, cum magna quidem prudencia sufficienti certitudine criminis ac probacione legali testium et simplici corripiendi animo est presbiter a subditis accusandus. Et per hec respondet decretum ad alia quinque argumenta quibus obicitur prelatos non debere a subditis accusari vel corripi; primum est de Maria sorore Moysi, que post transitum maris rubri ympnum cantare meruit, ut patet Exod. XV, tamen quia murmuravit contra Moysen, eo quod Ethiopissam duxerat in uxorem, percussa est lepra a domino; patet historia Num. XII; patet responsio, eo quod Maria imposuit temere crimen prophete in quo non infuit sibi crimen. Tercium argumentum est quod "
4760,270,11,92,"bottom","David I. Reg. XXIV dum fugeret a facie Saul latitans in spelunca in quam, cum Saul divertisset ad purgandum ventrem, David precidit oram clamidis, quod se fecisse postea dolendo penituit. Cum ergo Saul fuit a domino reprobatus, ex invidia persequebatur David humilem electum in regem et unctum a Domino, et cum ora clamidis racione unccionis non debuit sic prescindi, videtur quod subditi eciam religiosi non debent superiores suos criminis accusare. Nam purgacio ventris Saul significat egestionem peccati in opere productam ex contemptu nequicie in anima prelatorum. Respondetur iuxta decretum, quod hinc docemur non inmedia post abditam noticiam peccati prelati aut prepositi, prodere ipsum ecclesie sine sufficienti probacione testium de peccamine geminato, ut docet Veritas, Math. XVIII."
4761,270,12,92,"top","Quartum argumentum est quod cum archa domini reduceretur de Gabaa in Jerusalem, bobus recalcitrantibus cum archa inclinata est ac Oza levites cum manum adhiberet ut eam erigeret a Domino percussus est et interiit; patet historia II. Reg. 6. Per archam intelliguntur prelati, per Ozam subditi, per inclinacionem arche casus intelligitur prelatorum; videtur ergo quod subditi manum mittentes, ut superiores suos corrigant percussi a Domino debeant interire. Respondet decretum, notans primo quod aliud est inclinari vel descendere et aliud cadere. Nam Salvator inclinavit se, quando salvavit mulierem Joh. VIII. Scribebat in terra; et sepe descendit de montibus quos prius ascenderat. Quod autem ceciderit, non legitur hic vel ibi. Quando autem prelati humiliter condescendunt compacientes subditis recalcitrantibus sicut boves, levitesque superbi atque robusti ut Oza, indignantes de eorum humilitate ac misericordia qua conpaciuntur subditis, et volentes eos ad culmen mundane dignitatis erigere, a domino sunt percussi; quia Jac. II dicitur: Judicium sine misericordia erit illis qui nolunt facere misericordiam. Et sic Moyses Ethiopissam duxit in uxorem, cum predicator humili caritate peccatorem sibi copulat, ut ex eo sobolem bonorum operum gignat. Non, inquit decretum, hiis auctoritatibus subditi prohibentur ab accusacione "
4762,270,12,93,"bottom","prelatorum sed monentur ne reprehendant inprovide, ut subditi, videntes maiores nequicias prelatorum, contempnunt corripere. Minima quidem et levia quasi extremam oram clamidis sathagunt lacerare."
4763,270,13,93,"no","Quintum argumentum decreti est hoc: Nemo debet et specialiter infamis doctorem proprium diffamare, sed hoc contingeret, si subditus suum prepositum accusaret, ergo conclusio. Infames, inquit decretum, sunt omnes, qui doctorum suorum vitam reprehendunt vel accusant. Hiis, inquit decretum, taliter respondemus, non omnes prelati pro prelatis habentur, nomen enim non facit episcopum sed vita."
4764,270,14,93,"no","Unde Jeronimus ad Heliodorum: Non omnes episcopi sunt episcopi: attende Petrum, Judam considera, Stephanum suscipe, Nicolaum respice; non facit ecclesiastica dignitas christianum. Cornelius centurio adhuc ethnicus dono Spiritus Sancti mundatur, presbiteros Daniel puer iudicat. Non est facile stare in loco Petri et tenere locum iam cum Christo regnancium. Infatuatum sal ad nichilum prodest nisi ut proiciatur foras et a porcis conculcetur."
4765,270,15,93,"top","Ex quibus verbis videtur michi quod sicut rex, princeps vel dominus pro tempore quo est in mortali non sortitur nomen illius officii nisi nominetenus et satis equivoce, sic nec papa, episcopus, sacerdos vel clericus dum lapsus fuerit in mortale. Patet sic: Deest cuicunque tali pro tempore dignitas istius nominis quoad Deum; sed si habet dignitatem huiusmodi, oportet quod a Deo habeat; ergo deest tali pro tunc dignitas simpliciter. Unde Augustinus Omelia: VI Non omnis qui dicit: Pax vobiscum quasi columba est audiendus. Corvi quidam de morticinio pascuntur. Hoc columba non habet que de frugibus bene vivit. Unde sicut domini temporales stante approbacione in facie ecclesie, resurgentes a mortali, recuperant consequenter ad graciam civile dominium: sic sacerdotes, pape et episcopi, resurgentes ad graciam a mortali recuperant ex gracia Dei pristinam dignitatem, et quidquid fecerint, licet non sit eis meritorium vite eterne, dum "
4766,270,15,94,"bottom","illud faciendo peccant mortaliter, tamen sacra que ministrant interim, cum non virtute propria sed Dei hoc faciunt, satis rite prosunt ecclesie. Potestas quidem clavium stans cum peccato mortali in illis remanet sacerdocio exspirante; sicut noverunt illi qui sciunt quomodo distinguitur potestas clavium et dignitas sacerdotis. Nec foret sacerdos vel dominus ex istis dictis, quitquid fecerit conscius sibi ipsi, quia quamvis quilibet nostrum ignorat utrum amore vel odio sit dignus quoad predestinacionem vel prescienciam ad gaudium vel ad penam, sicut intelligit scriptura, tamen multi sciunt se esse in amore Dei et gracia secundum presentem iusticiam, quia nisi hoc scirent presumptuose et male facerent quodlibet opus suum. Fides enim que in hoc titubat est quodammodo incompleta."
4767,270,16,94,"no","Per hoc patet responsio ad sextum argumentum decreti. Paulus dicit: Seniorem te non increpaveris. Et respondit: Sed hec eius regula in eo est servanda, cum culpa seniorum suo exemplo non trahit ad interitum iuniorum. Ubi autem senior iuvenibus exemplum ad interitum prebet, ibi districta increpacione feriendus est. Nam scriptum est: Laqueus iuvenum omnes vos; et rursus: Maledictus puer centum annorum. Ex istis dictis beati Gregorii patet quod non licet subditum superiorem corrigere, nisi dum fuerit in gracia, superiori peccante mortaliter, et per consequens correptore existente gracia et dignitate seniore. Et sic exponit sanctus Thomas concordias legum que videntur sibi contrarie in hac parte. Unde decretum II, questione VII sic loquitur: Quod dicitur maiorum quispiam nullius minorum accusacionibus inpetatur; minores intelligendi sunt non ecclesiastica dignitate sed vita, et sic eadem intencione Paulus Petrum reprehendit qui princeps apostolorum fuit."
4768,270,17,94,"top","Ex istis patet quod superiores, eciam Romanus pontifex, possunt legitime a subditis eciam laicis accusari et corripi. Unde Leo IV. sic scribit Lodwico Augusto: Nos  "
4769,270,17,95,"bottom","si inconpetenter aliquid egimus, et in subditis iuste legis tramitem non servavimus, vestro ac missorum vestrorum cuncta volumus emendare iudicio, quoniam si nos, qui aliena peccata debemus corrigere, peiora committimus, certe non veritatis discipuli sed (quod dolentes didicimus) erimus pre ceteris erroris magistri. Inde magnitudinis vestre clemenciam magnopere imploramus, ut tales ad hec que diximus perquirenda missos in hiis partibus dirigatis, qui Deum per omnia timeant et cuncta quemadmodum si vestra fuisset presens imperialis gloria diligencius exquirant. Ecce quomodo sanctus Romanus episcopus se submittit imperatorum examini et probat decretum hoc esse debitum, eo quod Balaam propheta ab asina nedum resistitur, sed post viva voce arguitur; et notet homo hystoriam Num. 22 ad exposicionem Bede super II. ep. Petri, que ponitur in Canone II, questione II, et videbit illam sentenciam."
4770,270,18,95,"no","Ista iura canonica tam diffuse inserui propter tria, primo ut doctores nostri recolant quod de iure canonico subditi eciam layci possunt legittime ecclesiasticos quoscunque ut pontifices corripere et punire, et per consequens clerici possunt legittime iurisdicioni iudicum temporalium subiacere. Sic enim Christus tradebat se iudicanti iniuste, ut dicitur I. Petri II; Paulus appellavit cesarem, Act. XXV, et maior pars martirum voluntarie se supposuit iudicio seculari. Sed absit hec, nisi tam passiva quam activa foret subieccio iuste. Si ergo clerici, pape et martires erant subiecti meritorie tyrannis pro peccatis alienis, quare non econtra clerici nostri et solum nominetenus de sorte Domini possunt legittime puniri pro peccatis propriis per dominos christianos? Revera nos ipsos iurisdiccioni eorum subicimus, cum nos reatu proprio degradamus; debent ergo caritatis intuitu complere suum officium, sicut nos debemus gratanter penas et correpciones suscipere, dum fuerimus conscii nobis ipsis. Et patet quod supra dicta conclusio iuxta iura canonica sit legalis. Nec valet dicere quod iura canonica"
4771,270,19,96,"no","abrogantur, nisi dicatur ubi, quando et qualiter, eo quod emanant ex scriptura sacra et in canone distinccione XII approbantur."
4772,270,20,96,"no","Secunda causa ut videatur quomodo glossa data superius in sacro canone sit fundata; cum enim canon spectat quotlibet casus, in quorum quolibet clerici a laicis corripi debeant non puniri, et sepe alibi dicit quod clerici a laicis corripi debeant, non superest concordancia, nisi quod ista non possunt preterquam in forma et ordine in canone limitatis, ut canon supra exposuit: Monentur, inquit, ne reprehendatur inprovide. Unde II, questione III scribitur: Sicut ex hiis omnibus datur intelligi quod illi ab accusacione removentur qui non affeccione caritatis sed pravitate sue accionis vitam eorum diffamare et reprehendere querunt. Et infra eadem questione: Ex hiis omnibus colligitur quod subditi possunt reprehendere et accusare prelatos, sed sicut Christus dixit Judeis: Si male locutus sum, testimonium perhibe de malo; ita de istis intelligendum est. Nunquam ergo nisi supposita causa notoria et observatis modo et casibus limitatis in iure debent prelati a subditis castigari."
4773,270,21,96,"no","Tercio videtur michi quod non est inter clericos patencior discolia quam fingere preter legem Christi vel iura canonica pro fovendis peccatis ecclesiasticas libertates. Constat quidem quod omnes christiani sunt Christi discipuli, cuius scola est magna domus Domini, de qua dicitur Baruch IVo: In qua domo sunt virga, baculus et gladius, hoc est leges triplices ad castigandum agnos, edos et thauros, proporcionaliter a delicto, Psalmo XXII, 4 dicit propheta: Virga tua et baculus tuus, ipsa me consolata sunt; quanto magis in eis debet clericus christianus consolari. Et Psal. LXVII, 3I dicit Spiritus Sanctus ecclesie: Increpa feras arundinis que sunt congregacio thaurorum, per quas secundum doctores intelliguntur heretici cum ventosis ad extra et intus vacuis baculis arundines decertantes. Isti inquam thauri sunt cum gladiis secularium principum feriendi, ut dicunt"
4774,270,22,97,"no","quotlibet canones capientes originem ex dicto Apostoli Rom. XIII, 4 dicentes quod non sine causa portant gladium. Idem est ergo viciosum clericum correpcionem limitatam iuribus recusare et instrumentum castigativum magistri docentis abscondere. Unde in Canone II, questione VII, sic scribitur: Laudabile discretumque est reverenciam et honorem exhibere prioribus, ita rectitudinis et Dei timoris est, si qua in eis indigeret correpcionis, nulla simulacione postponere, ne totum (quod absit) corpus morbus invadat, si languor non fuerit curatus in capite. Sicut igitur ista iura penalia sunt scripta, tamquam docenda et auctorisanda, ita sunt ab ecclesiasticis exclamanda et indubie quicunque ipsa celaverit pro loco et tempore opportunis, fovendo peccata oleo adulacionis, odit clerum; tercio dicit Christus: Ego quos amo, arguo et castigo, et Prov. IX: Argue sapientem et diliget te. Cum ergo domini temporales ad hoc portant gladium, ut puniant eciam clericos delinquentes, ut patet in sacris canonibus allegatis, quomodo non possunt punire in ablacione temporalium que est pena mitissima?"
4775,270,23,97,"bottom","CAPITULUM DECIMUM."
4776,270,24,97,"no","Ex istis potest capi medium ad intelligendum leges, que videntur vetare potenciam alienandi ab ecclesia temporalia mobilia consecrata vel inmobilia dedicata. Nam in canone XII, questione II dicitur: Non liceat ignorare omne quod Domino consecratur, sive fuerit homo sive animal, sive ager, sive quitquid fuerit semel consecratum, sanctum sanctorum est domino et ad ius pertinet sacerdotum; propter quod inexcusabilis erit omnis, qui a Domino et ecclesia, cui competunt, aufert, vastat, invadit vel eripit, et usque ad emendacionem ecclesie que satisfaccionem tamquam sacrilegus iudicatur."
4777,270,25,97,"no","Hic sunt tria dicenda per ordinem; primo quod illud decretum non obviat conclusioni primo proposite propter tria; primo quia non sequitur: Domini temporales possunt"
4778,271,1,98,"bottom","legittime ab ecclesiasticis auferre suas divicias, ergo debent ab eis Domino consecrata. Ymmo, posito quod legittime auferant ab eis quecunque temporalia, non licet sic facere nisi in casu quo abutentes fuerint in mortali, et per consequens perdant dominium auferentes, quia extra caritatem, ad utilitatem abutencium et profectum ecclesie; bona illa capiant tamquam sua, cum iusti sint omnia. Ideo signanter dicit Canon quod non auferant bona illa ab ecclesia cui competunt; debent enim auferre ab infidelibus pro tempore quo illis non competunt et dare ecclesie indigenti cui sunt debita. Tercio quia manifestum est quod canon loquitur de iniusta ablacione bonorum ecclesie, quam specificat per verbum vastandi et invadendi. Sed quis dubitat quod non licet iniuste auferre quitquam ab aliquo et specialiter bona clericis stantibus in suis moribus dedicata?"
4779,271,2,98,"no","Sed secundo plus accedendo ad materiam dico quod licet auferre bona ecclesie consecrata, ut superius exposui de vasis templi. Et quoad decretum dico quod intelligit quod hoc non licet nisi in forma et casibus limitatis in iure; ex quo sequitur quod tunc licet. Sunt autem tres casus in quibus hoc est licitum: primo pro captivis ecclesie redimendis, ut XII, questione II sic dicitur: Sacrorum canonum statuta et legalis permittit auctoritas licite res ecclesiasticas in redempcionen captivorum inpendere. Nec oportet ecclesiam ista repetere. Et sequitur: Sicut omnino grave est frustra ecclesiastica ministeria venumdare, sic iterum culpa est imminente huiusmodi necessitate res maxime desolate ecclesie captivis suis preponere. Unde et illud practisatum est in Anglia, ut narrat Cestrensis libro VII, capitulo XXIII. Nam pro redempcione regis Richardi capta est tota lana monachorum alborum et canonicorum, et prelatorum anuli, vasa, cruces, calices cum auro de sanctorum feretris abraso sunt conflata; et pro certo ego nescio concludere quod iniuste."
4780,271,3,98,"top","Secundus casus est, posito quod clerici accumulent sibi vasa et ornamenta metallica nimis excessive, et "
4781,271,3,99,"bottom","abscondendo ipsa avare, ut de suis diviciis glorientur, assintque pauperes christiani in necessitate positi hiis egentes, cum iustorum sunt omnia bona ecclesie, patet quod de illis possunt legittime bona illa distribui. Patet per locum a simili vel a maiori. Si quidem licet de vasis ecclesie redimere nobilem captivatum, cur non fidelem pauperem cuius sunt illa bona magis necessitatum? Unde XII, questione II Gloria episcopi sic scribitur: Aurum habet ecclesia, non ut servet sed ut eroget in necessitatibus et subveniat. Quid enim opus est custodire quod nichil adiuvat? An ignoramus quantum aurum et argentum Assirii de templo Domini sustulerunt? Nonne melius conflat sacerdos propter alimoniam pauperum, si alia subsidia desunt quam si sacrilegus contaminat et apportat hostis? Nonne dicturus est dominus: Tot inopes fame mori? Et certe habebas aurum, unde ministrasses alimoniam. Melius foret ut vasa vivencium servares quam metallorum. Hiis non possit responsum referri: Timui ne templo Dei ornatus deesset: Aurum, inquit, sacramenta non querunt neque auro placent que auro non emuntur. Vere illa sunt vasa preciosa, que redimunt animas a morte. Ille verus est thesaurus Domini qui operatur quod sanguis huius operatus est."
4782,271,4,99,"top","Tercius casus est, cum ecclesia habundat in uno vasorum vel instrumentorum genere et deficit in alio necessario ornamento, ut si habundet in calicibus et deficiat in sartatectis, in instrumentis pro humandis pauperibus vel exigat cimiteria amplificanda. Unde sequitur in Canone ubi supra sub auctoritate Ambrosii in libro de Officiis: Nemo potest dicere cur pauper vivit; nemo potest queri cur captivi redempti sunt, nemo potest accusare, quia templum Dei edifcatum est. Nemo potest indignari, quia fidelium humandis reliquiis spacia relaxata sunt. Nemo potest dolere, quod in sepulcris christianorum requies defunctorum est. Et sequitur conclusio: In hiis tribus generibus vasa ecclesie eciam iniciata confringere, "
4783,271,4,100,"bottom","conflare et vendere licet, scilicet pro captivis liberandis, pro elemosinis pauperibus erogandis et pro ecclesiis reparandis. Et certum est quod si ecclesiastici sint in istis desides, seculares possunt legittime ipsis invitis vasa eciam sacra auferre et usui quem prior ecclesia limitat applicare. Si enim sit legittimum, cur non possunt christiani simplici corde exequi legis iusticiam? Numquid racionabile foret racionabilem legis execucionem pretermittere propter avariciam clerici legibus Christi repugnantis? Cum igitur laicus sic faciendo faceret bene bonum quia legittime, cur non iuste?"
4784,271,5,100,"top","Ex istis videtur michi plane correlarie sequi quod pecuniis vel aliis bonis fortune superflue congregatis monasteriis, quibus inhabitantes superbia, avaricia et gula habitualiter abutantur, domini temporales possunt legittime in defectu spiritualis prepositi in usus quos limitant sacri canones bona huiusmodi inpertiri. Probatur: Domini temporales possunt in casu de vasis sacris ita disponere, ergo a simili vel maiori possunt in defectu aliorum disponere de temporalibus minus sacris. Sed pro declaracione istius notandum secundum Canonem XII, questione II quod decretum ecclesie est: Bona ecclesie sive redditus sive oblaciones debere dividi in quatuor porciones, quarum una sit pontificis, altera clericorum, tercia pauperum, et quarta est fabricis applicanda. Et est ista lex propter eius eminenciam ibi quintuplicata. Ista ergo lex, quam tot sancti pape firmaverunt, ecclesia approbavit, et racio scripture suasit, non est hodie sine evidencia abroganda; sed, cum ecclesie res debent esse omnes communes, ut patet XII, questione I, patet quod defectus unius particularis ecclesie debet in casu per bona alterius relevari. Provisio autem et execucio huius legis spectat ad episcopos super quascunque particulares ecclesias sue diocesis, ut scribit Gregorius Augustino Anglorum apostolo. Sed pono quod episcopi in illo officio sint desides vel ex prodiga consumpcione bonorum pauperum vel ex avaricia sibi appropriandi decima "
4785,271,5,101,"bottom","contra legem ibi positam que sic dicit: Gloria episcopi est pauperum inopie providere; ignominia sacerdotis est propriis studere diviciis. Et sic sub remisso pastore ad iniuriam et dampnum ecclesie temporalia indebite in monasteriis congregantur. Constat quod casus iste est satis possibilis, quo posito, cum domini temporales debent in tali casu defectus clericorum corrigere, ut dicit Ysidorus, et ille defectus ex casu posito iam instat, sequitur quod domini temporales debent exequi istam legem. Ad hoc enim de bonis suis dotarunt ecclesiam, nec aliter posset tam fertilis dotacio palliari. Sive ergo episcopi sive clerici eciam religiosi dicto modo abutantur diviciis dominorum secularium, tamen habent interesse precipuum, in defectu aliorum et illa discutere."
4786,271,6,101,"no","Unde quoad sumptus circa ornatus ecclesie scribitur eadem questione sub auctoritate Jeronimi: Multi edificant parietes et columpnas ecclesie substernunt, marmore nitent, auro splendent laquearia, gemmis altare distinguitur, et ministrorum Christi nulla est eleccio. Neque aliquis michi opponat dives templum in Judea, mensas, lucernas, turribula, patellas, cifos, mortariola et cetera ex auro fabricata. Et hec probantur a Domino, quando sacerdotes hostias ymmolabant et sanguis pecudum erit remissio peccatorum; quamquam hec omnia precesserant in figura, scripta sunt autem propter nos, in quos fines seculi devenerunt; nunc vero cum paupertatem domus sue pauper dominus dedicarit, portemus crucem et delicias lucrum putemus."
4787,271,7,101,"no","Ex multis similibus dictis doctorum ecclesie possumus patenter colligere quod omnia bona clericis sive secularibus sive religiosis per laicos appropriata debent in tempore necessitatis sine personarum accepcione esse cunctis communia. Sic quidem de omni genere clericorum vel laicorum, cuiuscunque status vel condicionis extiterint, liceat semota discolia de illis bonis accipere, clericis autem vel religiosis de parco sed honesto victu et vestitu contentis neccessariis ad ministrandum hec bona pauperibus in suo ordine limitatis."
4788,271,8,101,"top","Patet secundo quod non licet superbe expendere hec bona pauperum in edificiis sumptuosis nec in ecclesiis "
4789,271,8,102,"bottom","vel ornamentis ecclesie gloriosis, licet enim tempore Salomonis hec distincta fuerint, tamen in adventu Christi propter eius carismata hec temporalia fiebant; debemus instar sui habere omnia communia et paupertati intendentes ad celestia sine figura temporalium aspirare. Sumptuositas enim in esculentis et edificiis facit torpentes in religione Christi superna postponere et inniti mundi spectaculis. Et faciendo comparaciones quis foret maior quoad mundum iniuriari pauperibus de personis, ergo religiosis, qui regulam istam striccius observarent, debet ecclesia precipue et curam inanimatorum postponere."
4790,271,9,102,"no","Tercio patet consideranti statum ecclesie, quod iusticia ista distributiva consistens in quatuor, que post dotacionem ecclesie foret tocius religionis christiane precipuum fundamentum, claudicat ex inequa distribucione temporalium ministratorum superflue tribus partibus, scilicet prepositis, clericis et ecclesiis, quarta parte scilicet multitudine pauperum ex inopia iam supressa. Illis enim deest procurator propter mundialitatem qua ecclesia divertit a Christi regula et per consequens scampnum quadrupes super quod Christi humanitas insideret, cum sit erecta super arca prime iusticie, supportatum quatuor tam inequis pedibus cespitat in incertum. Et (si non fallor) impossibile est quod stet pax et tranquillitas regni militantis ecclesie, antequam iste quatuor columpne per subtraccionem unius fuerint coequate."
4791,271,10,102,"top","Sed tercio notandum quod multipliciter res dicuntur sancte, vel per se primo ut trinitas increata, imitatorie ut creature racionales que ex accidentali informacione ymaginis accipiunt sanctitatem. Unde Levit. XI, 45: Sancti eritis, quoniam ego sanctus sum. In creaturis autem triplex sanctitas invenitur, scilicet subiective ut in homine et in angelo, effective ut in sacramento vel creatura qua sanctus utitur, ut in eo efficiat sanctitatem, vel tercio signative ut in cruce vel alia ymagine dandi sancti; sic enim Aristoteles dicit tribus modis equivoce urinam, medicinam et homines esse sanos. Sacerdotes autem tam novi quam veteris testamenti debent secundum quandam excellenciam esse sancti et correspondenter "
4792,271,10,103,"bottom","res sacramentales ac illis adiacentes, ymmo res deputate ad eorum usum in casu quod ipsas non inperficiant peccando et perfeccionem illam qua eis serviendo deservirent, conplecius secundum institucionem primariam, dicuntur ut sic reliquis sancciores; et sic temporalia ecclesie Christi dedicata, ut non mendaciter dicimus esse sancta, et nedum sancta vel sacramenta, sed nescio quo spiritu dicimus omnia sacerdotibus adiacencia ut crassos boves, decimas et altilia esse spiritualia; sed revera ista non sunt pocius spiritualia vel sancta, supposito peccato clerici vel religiosi quoad Deum quam amasia sacerdotis. Ideo nullus laicus debet dubitare talibus spiritualibus vel sanctis uti per media licite conquisitis. In veteri vero testamento dicebantur temporalia eis limitata et specialiter primogenita tam hominum quam pecudum ex causa secunda esse sancta; primogeniti quidem hominum fuerunt sanctificati Deo, dum quidam ut perpetuo servirent Deo in templo ut primogeniti tribus Levi, et quidam ut redimantur quinque siclis sacerdotibus tribuendis; patet historia Exod. XIII et Num. XIII ac XVIII. Hoc autem efficit in eis sanctitatem et significat sanctitatem primogenitorum Israelis et primogenitorum Egypti miraculosam occisionem, ut patet Exod. XII. De pecudibus autem fuit bimembris divisio, quia vel fuit animal mundum, et tunc primogenitum cederet in partem sacerdotis, ut patet Num. XVIII, vel ineptum laboribus ut canis, et tunc debebat interfici ut patet.... Appropriare autem nobis sacerdotibus Christi temporalia vocando ipsa spiritualia et sancta ex auctoritate veteris testamenti, videtur tam extraneum quam alienum, cum sic foret arguere per locum a simili quod sacerdotes nostri debent esse uxorati, quia sic fuit de sacerdotibus veteris testamenti. Unde in Canone XII, questione I Precipimus movetur dubium si licet episcopis et clericis habere quitquam in proprio, et suaso quod sic, distinguendo dissolvit: Notandum, inquit, episcopos orientales uxores habere et filios et quosdam de nostris ante promocionem ad sacros ordines, "
4793,271,10,104,"bottom","hiis conceditur habere propria ad sua et suorum usus. Licet autem doctores dissolvant aliter, tamen hoc est certum quod non est color appropriandi bona nisi universali approprientur ecclesie gracia sanctitatis et observancie legis Christi, res autem dedicates ecclesie observanti sanctitatem possumus racionabiliter dicere esse sacras, ymmo equivocando infundabiliter vocare eas spirituales; sed quod regimen perversorum sacerdotum fuit huiusmodi execrabile et cauterium simplicium bonorum corrosivum."
4794,271,11,104,"no","Ex istis potest capi sensus legis possibilem ablacionem reddituum ab ecclesia prohibentis. Nam XII, questione II scribitur: Quicunque militum vel cuiuscunque ordinis vel professionis persona predia ecclesiastica a quocunque rege sive seculari principe seu ab episcopis invitis vel ab abbatibus seu ab aliquibus ecclesiarum rectoribus susceperit vel vi ceperit vel eorum consensu tenuerit, nisi ea predia ecclesiasticis restituerit excommunicacioni subiacebit etc. Pro ista lege et quotlibet aliis similibus est diligenter notandum quod beatus Gregorius loquitur de iniusta suscepcione bonorum ecclesie, que eque potest fieri per clericum et religiosum, auferendo bona ecclesie de manu secularis, sicut per laicum de manu clerici, ut sonat textus Canonis allegati. Et secundum veritatem quicumque clericus vel religiosus abutitur bonis ecclesie, cum capit ista iniuste a rege vel seculari principe, incurrit excommunicacionem supradictam canonis, patet eo quod sic excommunicat se ipsum."
4795,271,12,104,"no","Sed cum nominata ablacione temporalium propter famositatem et appreciacionem reddituum intelliguntur ista bona, que vocantur inmobilia, ideo pro declaracione materie sunt tria notanda: primo quod ab ecclesia catholica nec Deus nec creatura potest legittime alienare bona mobilia nec inmobilia; pro cuius declaracione suppono quod ecclesia catholica sit universitas predestinatorum usque ad novissimum in die iudicii cuius caput sit Christus."
4796,271,13,104,"top","Secundo suppono quod sicut iusti sunt omnia, sic iniustus iniuste occupat quitquid habet. Licet autem diffuse "
4797,271,13,105,"bottom","ostenderim istam questionem in principio huius operis, tamen hic ostenditur breviter ex testimonio iuris canonici. Nam XXIII, questione VII Qui quidem sic dicitur: Attendant heretici conversos quondam suos, et modo nostros, fraterna nobis dileccione coniunctos quomodo sua teneant, non solum que habebant sed et nostra que prius non habebant, que tamen sunt pauperum, et cum partes pauperes simus et nostra et illorum. Et subditur statim causa: Scriptum est enim: Omnia vestra sunt. Et quoad iniustam occupacionem eadem questione scilicet de rebus sic scribitur: Ad omnes iniquos et inpios illa vox domini valet: Queretur a vobis regnum Dei et dabitur genti facienti iusticiam. An frustra scriptum est: Labores impiorum iusti edent. Et XXIV, questione I sic dicitur: Ubi sana fides non est, non potest esse iusticia. Et sequitur: Didicimus omnes omnino hereticos et scismaticos nichil habere potestatis aut iuris. Cuius notabilis causa datur XXIII, questione VII: Quemadmodum etsi precidatur membrum ab hominis vivi corpore, non potest tenere spiritum vite, sic homo qui preciditur de Christi mistico corpore, nullo modo potest habere spiritum iusticie etc. Quotlibet sunt talia iura canonica ex dictis sanctorum et scriptura sacra collata istam veritatem testancia. Jus enim naturale non sufficit per se plus in homine quam in lapide fundare dominium nec ius humanum sine iure et licencia capitalis domini nostri Jesu Christi, quia aliter non diceret iustus iudex: Nisi habundaverit iusticia vestra plus quam scribarum et phariseorum, non intrabitis in regnum celorum. Unde audacter non pompatice assero de insolubilitate scripture sacre, que est fides mea, securus quod omnes doctores mundi non possunt veritatem istam dissolvere, quod omnis homo pro tempore quo est in mortali peccato non dominatur iuste simpliciter, quia deficit sibi titulus iusticie, ex cuius defectu alias a iudice qui non potest errare condempnabitur. "
4798,271,13,106,"bottom","Tercio suppono quod necesse est ecclesiam sponsam Christi super corpus diaboli prevalens finaliter coronari. Patet Rom. VIII, 38, 39: Certus sum enim, quod neque mors neque vita neque angeli neque principatus neque virtutes neque potestates neque instancia neque futura neque fortitudo neque altitudo neque profundum neque creatura aliqua poterit nos separare a caritate Dei que est in Christo Jesu. Et demonstrat universitatem predestinatorum secundum beatitudinem qua electi, de quorum numero revelatum est sibi in tercio celo se esse unum. Et patet logicis noscentibus sensum compositum quod Deus non potest ab istis electis cadente predestinacionis gracia separare; et sic intelligo ecclesiam simpliciter connotare. Et est insolubile argumentum Apostoli eodem capitulo: Deus, inquit, proprio filio suo non pepercit sed pro nobis omnibus tradidit illum, quomodo non eciam cum illo omnia nobis donabit? Si ergo omnia sunt donata ex tradicione filii et regnum celorum est aliquid, sequitur, quod illud donatum est nobis ex tradicione filii; et cum ex fide sumus certi de antecedente, debemus ex fide certi esse de consequente."
4799,271,14,106,"top","Quibus tribus suppositis demonstratur conclusio sic: Deus alienat quitquam ab illa ecclesia; tunc ergo manet illa ecclesia cum illo alienato. Nichil enim alienatur ab illo quod non est, et iuxta secundam supposicionem si illa ecclesia est habet omnia, ergo si Deus alienat quitquam ab illa ecclesia, tunc illa ecclesia habet illud; et patet conclusio per deducens ad inpossibile. Et ita est sentencia sacri canonis XXIII, questione VII Quicunque; ubi ecclesia sub auctoritate Augustini sic alloquitur infideles: Quisquis teneat ipsas res pauperum et basilicas congregacionum quas sub nomine ecclesie tenebatis, que omnino non debentur nisi ei ecclesie, que vere est Christi ecclesia, non per iusticiam sed per avariciam tenet, displicet nobis. Ecce quod multi videntur in facie ecclesie occupare bona sua secundum humanam iusticiam sed nimis indebite, cum deficientes a gracia sint de numero prescitorum. Unde eadem questione "
4800,271,14,107,"bottom","capitulo Quod quidem sic subditur: Si autem privatim que nobis sufficiunt possidemus, non sunt ista nostra sed pauperum, quorum procuracionem quandam gerimus et non nisi proprietatem nobis usurpacione dampnabili vendicamus. Sentencia est quod bona ecclesie debent esse communia et in quantum aliquis avare appropriat, decidit a vero istorum dominio."
4801,271,15,107,"no","Secunda conclusio est ista: A quacunque parte clericali ecclesie temporalia tam mobilia quam inmobilia possunt quoad civile dominium alienari legittime. Probatur primo eo quod a fundacione ecclesie usque ad tempus beati Silvestri quod est circa annum domini CCC alienata sunt hec temporalia quoad civilitatem satis legittime ac meritorie quoad clericos quoscunque tunc regulantes ecclesiam; nec est conneccio insolubilis temporalis et clericorum a modo succendencium, ergo a quacunque parte clericali ecclesie possunt hec temporalia alienari satis legittime. Sicut enim continue usque ad hoc potuit eciam Romanus pontifex carere legittime tali dominio, ita indubie adhuc potest Et assumptum patet eo quod Deus potuit distulisse talem dotacionem ecclesie talis usque ad modum, et per consequens usque modo potuit ecclesia caruisse tali dominio. Sequitur enim Deus usque modo distulit tale dominium quocunque clerico precedente, ergo quilibet eorum usque modo caruit tali dominio, sed usque modo potuit, divina potencia in antecedens, ergo usque modo potuit in consequens, ergo heri potuit universitas clericorum caruisse tali dominio."
4802,271,16,107,"top","Item, nec imperator nec aliquis dominus secularis potuit sic dotasse clericos nisi sub condicione tacita vel expressa, quod ex hinc prompcius Deo serviatur, sed potest esse de quacunque parte clericorum quod ista condicio dissolvatur, ergo potest esse quod quecunque talis civilis possessio legittime auferatur; non enim est tanta connexio civilis dominii ad clericum, quanta est "
4803,271,16,108,"bottom","coniugum qui legittime matrimonialiter copulantur, sed inter illos propter causam emergentem potest divorcium legittime celebrari, ut patet Math. V; ergo et quecunque talis connexio civilis dominii. Non enim est firmior dotacio Constantini quam fuit regula apostolica de habendo omnia in communi, sed ista disrupta per avariciam sacerdotum; ergo cum non sit peccatum in Spiritum Sanctum sed adhuc remediabile, tale dominium ex Dei omnipotencia dissolvi poterit."
4804,271,17,108,"no","Item, ponatur per possibile quod civilis possessio sit toti multitudini clericorum in scandalum; ut puta, quod ex hinc superbiant clerici subdito dominantes, castrimargie intendant, divinum servicium propter pompam seculi et secularia negocia postponentes: in probacionem vero possibilitatis huius casus invoco vocem populi."
4805,271,18,108,"no","Pono secundo quod domini temporales considerent quod ecclesia non fuit dotata nisi ad honorem Dei et utilitatem reipublice et quod non stat donacio si dissolvatur persone causa, sed illorum quorum est defendere res ecclesie, est pro illis abusibus disponere, ut XXIII, questione XI, et quod illo animo procedunt exonerando clericos quoad civilem solicitudinem temporalium plus exemplum vite apostolice intendentes. Nec credo quod aliquis cognoscens habitudinem bonorum fortune ad clericos et vitam sanctorum ruminans negabit hunc casum esse possibilem."
4806,271,19,108,"top","Qua consequencia supposita arguitur sic: Dati domini temporales faciunt bonum et bene, et per consequens meritorie ac legittime, et ipsi protunc auferunt simpliciter a clericis civile dominium, ergo hoc legittime potest fieri; faciunt quidem bonum et auferunt causam peccati reipublice turbativi, et bene quia oculo simplici (ut suppono), et per consequens iuxta argumentum Christi Math. VI, I2 totum corpus operum lucidum erit: ymmo videtur quod aliter peccaret, iuxta legem XXIII, questione III, ubi sic scribitur: Qui potest obviare et perturbare perversos et non facit "
4807,271,19,109,"bottom","nichil aliud est quam favere impietati eorum. Nec caret scrupulo societatis occulte qui manifeste facinori desinit obviare. Dominus ergo secularis existens in gracia disponendo taliter pro hiis temporalibus aufert sua ab iniuste occupantibus ad eorum utilitatem et universalis ecclesie. Nec oportet timere inferre hanc penam mitissimam propter canones, bullas, excommunicaciones vel censuras alias solum contra iniuste auferentes racionabiliter inferendis."
4808,271,20,109,"top","Et ex dictis proximo capitulo clericus, ut sic, est seculari inferior, non gaudens ad huiusmodi exempcionem privilegio clericali; nec dicat aliquis quod secularis in hoc transgredit suam potestatem, quia XXIII, questione V scribitur: Regum est proprium facere iudicium atque iusticiam et liberare de manu calumpniancium vi oppressos et peregrino pupilloque et vidue qui facilius opprimuntur a potentibus prebere auxilium. Si ergo tenentes et subditi vi opprimuntur a religiosis vel aliis clericis contra regulam beati Petri dominantibus, posito eciam quod religiosi possessionati iniuste conglutinent ex potestate pecunie bona pauperum, ut pupilli, vidue et peregrini et non sit alius qui corrigat, potestas regia iuxta decretum debet ex officio eis resistere, quia eadem questione Principes seculi, dicit ecclesia. quod potestas principis ista debet corrigere per discipline terrorem. Et sequitur causa huiusmodi: Cognoscant principes seculi Deo se debere esse racionem reddituros propter ecclesiam quam a Christo tuendam accipiunt. Unde XXIII, questione VI Quod erraverant, dicit Canon, quod fideles ecclesie ministrant Deo, revocando errantes, sive obsecrando, sive minando, sive corripiendo, sive dampnis, sive laboribus, sive per suas occultas admoniciones sive per potestatum temporalium leges. Et sequitur: Vides ut opinor non esse considerandum, quod quisque cogitur, sed quale sit illud, quo cogitur utrum bonum vel malum sit. Patet igitur quod domini temporales habent precipue potestatem legittimam corripiendi rebelles legi Christi per potenciam coactivam, "
4809,271,20,110,"bottom","sic quod si faciunt bonum animo bono cogendo religiosos possessionatos Christo rebelles temporalia subtrahendo, ex potestate a Deo data, ut dicit Apostolus Rom. XIII, promerentur. Absit ab ecclesia Anglicana tam penitenciali exemplo quod credat licere in casu communitati regni punire eciam in regem simplicem fornicacionem, et non licere eciam punire in archiepiscopo spiritualem incestum vel peccatum gravius si contingat, cum foret gravitate peccati plus auferre perturbativum, specialiter si non assit qui aliunde corrigeret. Non enim eum eximit sacerdotalis dignitas cum decidat ex peccato et eo abieccior quo a digniori gradu ceciderat. Videat ergo catholicus quid Apostolus intelligat per gladium dominorum et quomodo in coronacione principum faciunt fidem ad defendendum ecclesiam; et videbit quod tunc a Deo habent potestatem et non noviter propter peccatum prepositi. Potestas enim manet in habitu cum mortali. Et patet quod domini temporales habent potestatem ad auferendum temporalia clerici delinquentis, sicut et faciunt legittime in casu signato a iure; ergo possunt hoc legittime facere."
4810,271,21,110,"top","Nec dicat quis secundo de monasteriis religiosorum: Multi sunt boni et multi mali, et non est iustum quod boni cum malis in penis participent, ymmo posito quod isti sunt mali, boni et digni hiis temporalibus possunt illis succedere. Patet quoad primum quod iustum est innocentem puniri pro iniusto sui generis, cum Christus iuste punitus pro suis fratribus. Et primo De Civitate Dei capitulo IX declarat Augustinus quod iusti et predestinati puniuntur temporaliter pro debitis prescitorum, specialiter cum illis commixti a fraterna correpcione torpescunt. Et utinam istud peccatum presbiteros eciam non invadat. Si non fallor, omissio correpcionis fraterne est causa tocius sequentis erroris ecclesie. Verum tamen non quelibet ablacio civilis dominii religiosorum est eis penalis, sed religionem recte servantibus foret alleviamen deponens sarcinam devocionem in Deum tendencium retardantem, infirmioribus contra "
4811,271,21,111,"bottom","peccatum multiplex medicina. Ideo et ipsi deposita mundi solicitudine alienacionem temporalium affectarent et seculares nonnisi amorem fraternum et religiosorum utilitatem et contra sensualitatem eorum ad Christi paupertatem constringerent: hoc enim esset utile toti ecclesie. Nemo ergo debet proximum peiorare sed insolentem invitum caritative corrigere, ut sic iuvantes se mutuo discamus preterire temporalia ut non omittamus eterna. Et indubie hoc servarent religiosi quantumcunque boni successerint tenendo striccius viam apostolicam et renuncciando civili dominio."
4812,271,22,111,"no","Ex istis colligitur tercio quod omnes leges prohibentes ablacionem bonorum ecclesie intelligunt de ablacione iniusta, et omnes leges dicentes alienacionem bonorum ecclesie non posse esse legittimam intelligunt primam conclusionem de alienacione bonorum ab ecclesia catholica que est vera sponsa Christi; vel si de aliqua ecclesia particulari intelligant oportet quod modificetur negacio, ut supra, quod non potest legittime fieri non peccato supposito vel iuris modo et ordine observato. Aliter enim leges forent inpossibiles, obvie sibi ipsis."
4813,271,23,111,"no","Unde XVI, questione I Possessiones, narrantur tres casus in quibus licet alienare, aliter enim ecclesia non potest alienare vel vendere bona ad sui utilitatem, cum omnis vendicio dicit alienacionem venditi, quod esset nimis honerosum ecclesie. Unde omnis actus per quem transfertur dominium dicitur alienacio."
4814,271,24,111,"top","Sed largius accipitur tercio Decreto De Rebus Ecclesiasticis non alienandis, ut patet per Hostiensem in Summa ibidem questione I, de conduccione ypoteca emphyteusi, ut infra eodem, alienacionis in Autenticis De non alienandis et permutandis. Ista igitur vera et legalis sentencia non est contra ecclesiam sed pro "
4815,271,24,112,"bottom","utilitate sicut et eius practica secundum formam iuris."
4816,271,25,112,"no","Unde dico cum Lincolniensi Epist. XI de quodam monacho ad curam animarum diaconum inydoneum cum suis complicibus presentante: Si, inquit, essent veri amatores Christi Jesu, non me sed mecum in hac parte corriperent, non me sed mecum in hac parte dampnarent. Non enim qui adhibet placencia sensui petulantis ad deteriorandum animam, sed qui ista subtrahit vel modeste corripit, ut anime lucrifaciat, vere amat. Hucusque autem nichil dixi, unde offensam clericorum incurrerem, nisi quod domini temporales possunt meritorie dirigere ad legis Christi observanciam. Et indubie nedum debent illud de fide concedere sed supposito devio gaudenter appetere, sicut Leo papa appeciit ab imperatore."
4817,271,26,112,"top","Et si queratur casus in quo domini temporales possunt legittime auferre mobilia et immobilia ab ecclesiastico delinquente, dico quod solum in isto casu quo eis habitualiter abutatur, tunc enim eo ipso cadit in heresim; ut verbi gracia posito quod pertinaciter verbo vel opere defendat, quod edificacio ecclesie stat principaliter in accumulacione bonorum fortune; hoc enim est scripture sacre contrarium (ex XXXIX capitulo). Vel posito quod verbo vel facto pertinaciter dogmatiset quod ecclesiasticus principaliter debet cure mundi intendere, hoc eciam est scripture sacre contrarium, quia implicat Deum non esse a nobis super omnia diligendum. Vel tercio generaliter quando obmissione debiti vel commissione indebiti inficit habitualiter residuum Christi ecclesie; et sic nonnisi propter heresim debet ecclesiasticus spoliari per potenciam coactivam. Quod autem tunc licet, patet XXIII, questione VII Quicunque, et est racio Augustini ibi canonisata in terminis istis composita: Cum res quelibet terrena non recte a quoquam possideri possit, nisi vel iure diviso quo cuncta iustorum sunt, vel iure humano quod in potestate est regum terre; sed heretici neutro istorum modorum possident iuste quitquam sed iure humano iussi sunt a temporalibus que occupant spoliari, "
4818,271,26,113,"bottom","ut patet condicio de hereticis lege Cuncti heretici, ergo illud est licitum. Unde et illud practisatum est de Templariis anno primo regis Edwardi secundi, ut narrat quedam cronica De Gestis Anglorum XLII capitulo: Templarii, inquit, de heresi et aliis criminibus enormibus accusantur et ad instinctum regis Francie tamquam suspecti capiuntur et incarcerantur in Francia et in Anglia, et omnia bona eorum confiscantur."
4819,271,27,113,"top","Cum ergo tota communitas clericorum possessionatorum potest infici heresi, manifestum est quod residuum ecclesie potest meritorie ab ipsis temporalia subtrahere. Notet queso statum clericorum considerans dicta de heresi VII capitulo, et notet opinionem ac conversacionem clericorum hodie; et videbit (si non fallor) quod maior pars nostrum sit sanctis apostolis pro sabbato sue infidelitatis deterior. Verisimile quidem est michi quod Petrus, Johannes et ceteri apostoli tunc plus Christum dilexerant, pro lege Christi maiori discrimini se obiecerant, nec plus inperfecte fidem Christi discrediderant quam nos clerici facimus hiis diebus. Cum ergo ex concordi doctorum sentencia apostoli tunc fuerant infideles, tota fide ecclesie in beata virgine residente, manifeste videtur quod tota multitudo cleri possessionati potest simul cadere in infidelitatem ac in heresim, et per consequens potest legittime a temporalibus spoliari, sicut fuisset racionabile spoliasse apostolos, si cum paribus fuissent tunc dotati et in sua infidelitate vel heresi obstinati. Non ergo nisi propter heresim sunt clerici taliter spoliandi. Sed oportet notare modum loquendi scripture de hoc termino nisi. Quandoque enim tenetur inplicabiliter exceptive, ut IV. Reg. IV, 2: Non habeo ancilla quitquam in domo mea nisi parum olei quo ungar, quandoque vero tenetur condicionaliter negative, ut Gall. VI, I4: Michi autem absit gloriari nisi in cruce domini nostri Jesu Christi. Et sic sumitur nisi pro si non, quod non sit gloriandum in alio, sed quod non est gloriandum christiano, si non in cruce domini nostri Jesu Christi, et sic sumitur nisi pro si non, ut "
4820,271,27,114,"bottom","concordat gramatica sepius in scriptura. Et sic intelligo quod nemo debet quitquam facere nisi in caritate."
4821,271,28,114,"bottom","CAPITULUM UNDECIMUM."
4822,271,29,114,"no","Quia maior pars doctorum excluditur per nostros clericos, dicentes quod solus papa qui non potest deficere debet ipsos ultimate corrigere et sic antequam ipse nos correxit non debere laici correccioni subiacere, ideo restat illud discutere. Declaratum est quidem superius et hic supponitur quod ipse potest cum Petro in heresim cadere et per consequens a laicis corripi et deponi, et multo evidencius a correpcione clericorum exterorum eciam de propria curia deficere; et per consequens clerici possent cum papa avaro ad destruccionem particularis ecclesie vel regni quod incolunt sic facere cum pecunia partem suam, quod minetur perturbacionem reipublice et enervacionem religionis christiane. Unde igitur habet se dubitabiliter, utrum domini temporales possunt legittime in aliquo casu papam corripere vel punire. Et videtur ex dictis XXXVII capitulo plane sequi quod sic. Nam quacunque persona ecclesiastica habitualiter abutente diviciis domini temporales possunt auferre ipsas legittime, et cum dominus noster papa est una persona ecclesiastica, videtur quod domini temporales possunt in hoc ipsum inpetere; consequens impossibile, cum tunc ad destruccionem ecclesie membra insurgerent contra caput."
4823,271,30,114,"no","In illa materia protestor publice quod non intendo personam aliquam diffamare vel in dehonoracionem vel dedecus status papalis quitquam asserere ac aliquem clericum esse nunc pro illo peccato puniendum temere affirmare, sed istas veritates quas leges et cronice referunt recitare, et ex illis condicionales vel de possibili veritates sequentes ex legibus recitare. Nec video quomodo illud offenderet pias aures."
4824,271,31,114,"no","Primo ergo suppono ex dictis XLII capitulo tercii libri papam esse quantumcunque peccabilem, et tunc"
4825,272,1,115,"bottom","concedenda est conclusio tamquam necessaria, quod domini temporales possunt legittime ab eo auferre divicias, nedum ne ipsum inordinate moveant obiective vel usualiter stante clerici dominio sed auferre ab eo quoad perpetuam carenciam civilis dominii, sive sint mobilia sive inmobilia racione ecclesie propriata."
4826,272,2,115,"top","Probatur legibus, racionibus et exemplis. Legibus sic: Potest papa legittime puniri a laycis, posito quod fuerit a fide devius, sed potest esse a fide devius, ergo sic potest puniri legittime. Maior patet distinccione XL: Si papa, ubi sic: Si papa sue et fraterne salutis negligens deprehenditur inutilis et remissus in operibus suis et cetera. Huius culpas redarguere presumat mortalium nullus, quia cunctos ipse iudicaturus a nemine est iudicandus nisi deprehendatur a fide devius. Ecce cum exceptiva implicat secundum logicos patet quod, posito casu deprehensionis quod a fide deviet, ab alia parte ecclesie debet argui. Et noto quod lex dicit non propter reprehensionem sed propter deprehensionem papam debere correpcioni subici; potest enim cardinalis propter ambicionem aut invidiam reprehendere papam iustissime. Presumpcio ergo foret nimia propter quodcunque iudicium falsum pape ecclesiam ipsam redarguere vel punire. Sed posito quod a fide pertinaciter deviet, sicut facit quicunque defendens pertinaciter quodlibet peccatum mortale, ut patet ex dictis VII et VIII capitulis, iuxta canonem cum deprehenditur in infidelitate, debet corrigi, quia aliter mineret periculum nimis magnum ecclesie, cum iustus Christi ex fide vivit, ut dicit Apostolus cum propheta. Minor argumenti patet in decretis distinccione XIX, ubi narrat Athanasius papa nacione Romanus temporibus Theodrici regis nutu divino percussus, eo quod communicasset sine consilio episcoporum vel presbiterorum. Ex quo evidenter capitur quod licet ecclesie, posito quod papa pertinaciter incidit in culpam consimilem vel maiorem, auferre ab ipso quecunque bona temporalia, cum hoc sit pena mitissima. Ymmo posito quod clerici "
4827,272,2,116,"bottom","sint desides, in hac parte laicorum est fidem Christi et iura ecclesie contueri. Unde distinccione LXXIX Nicholaus papa statuit istam legem: Si quis pecunia vel gracia humana aut populari aut militari tumultu sine concordi et catholica eleccione cardinalium et sequencium religiosorum clericorum fuerit apostolice sedi intronisatus, non apostolicus sed apostaticus habeatur, liceatque cardinalibus et aliis clericis Deum timentibus et laicis illum invasorem anathematisare et humano auxilio a sede apostolica repellere. Quod si hec infra urbem perficere nequeunt, apostolica auctoritate extra urbem congregati, loco quo eis placuerit eleccionem faciant, concessa electa auctoritate eligendi et disponendi res et utilitatem sancte Romane ecclesie iuxta qualitatem temporis quasi intronisatus sit. Ex ista sancta et indispensabili lege ecclesie patet quod, posito quod papa fuerit patenter et pertinaciter a fide devius, licet residue parti ecclesie, ymmo laicis ipsum deponere. Si enim licet in novello errore, nedum sensibiliter intoxicante ecclesiam, obstare minori ab usu eligendi, quanta magis practisato maiori facinori in effectum."
4828,272,3,116,"no","Et iste est casus inter octo casus quos recitat glossa ordinaria XXIII, questione V Principes (ut recitavi superius), in quorum quolibet laici habent iurisdicionem in clericis. Si ergo licet practisare hanc potestatem in capite demerente, multo magis in qualibet communitate vel persona que foret ipso inferior. Et revera si ambicio talis fuerit generaliter in ecclesia sic punita, longe aliter quam modo proficerentur prepositi etc."
4829,272,4,116,"top","Unde paucas practicas ad huius legis evidenciam prodest inserere. Narrat enim Cestrensis in suo Policronico libro V capitulo VIII quomodo Symacho papa post Anastasium succedente ordinabatur et alius papa Laurencius nomine cum eodem; quibus contendentibus fiebant in urbe cedes quam plurime. Sed cum ambo ad iudicium Theodrici convolassent, decrevit rex ut qui eorum prius fuisset ordinatus vel cui maior pars favisset eligencium, ille  "
4830,272,4,117,"bottom","pontificium obtineret, quod quidem iudicium Symachum pretulit. Unde et Paschasius dyaconus in penam purgatorii ad serviendum balneis post mortem positus fuerat, quia parti Laurencii contra Simachum usque ad finem vite sue favit, sicut narrat Gregorius in libro Dialogorum."
4831,272,5,117,"no","Item, libro capitulo XIV narrat de Johanne papa XII Agapiti successore quomodo pater eiusdem Johannis Albericus nomine, cum esset potens in urbe Romana, induxit nobiles urbis ad iurandum quod mortuo papa Agapito filium suum Octavianum, in papam eligerent. Quod et factum fuit. Et vocatum est nomen eius Johannes. Qui fuit venator et totus lubricus, adeo ut publice feminas teneret. Quamobrem aliqui cardinalium Othoni Saxonum imperatori per litteras suaserunt, ut Romam veniens ecclesie scandalo subveniret. Hoc papa percipiens nasum consiliantis et manum scribentis illam epistolam abscidi fecit. Unde, cum frequenter per clerum et imperatorem monitus corrigi noluisset, depositus est de papatu et Leo loco eius subrogatus, sed imperatore recedente intrusus est quidam Benedictus. Quapropter imperator rediens tamdiu urbem obsedit, donec Benedictum sibi redderent et Leonem restituerent. Hic Leo propter minaculum Romanorum qui suos passim intrudebant statuit, ut nullus papa efficeretur, nisi de consensu imperatorum."
4832,272,6,117,"no","Et libro V capitulo CV patet quomodo celebrato consilio Constantinopolitano presente rege Carolo concessum erat regi Carolo ius eligendi pontificem et sedem apostolicam ordinandi."
4833,272,7,117,"top","Item in eodem VI, capitulo XIX narrat, quomodo absente Othone imperatore Crescencius consul urbis Rome et patricius quendam perniciosum hominem nomine Placentinum intrusit, quem Johannem papam XVII nominavit. Sed Otho reddiens illum eiecit et Silvestrum secundum "
4834,272,7,118,"bottom","substituit. Qui quamvis prius monachus Floriacensis fuerat, deinde dimisso habitu diabolo fecisset omagium, ut sibi prospera provenirent; postea in tantum sciencia et litteratura fuit proficiens ut episcopus Remensis fieret, de hinc archiepiscopus Ravennatensis et demum Romanus pontifex; finis tamen felicitas quam in extremis ex misericordia omnipotentis dei obtinuit cetera vite sue incommoda recompensavit."
4835,272,8,118,"no","Item, XXVII eiusdem VIti narrat de multis paparum deposicionibus reciprocis; inter alia narrat quomodo quidam Benedictus papa cum esset rudis litterarum alium papam ad exequenda officia ecclesiastica substituit, quod cum multis displiceret super inductus est tercius qui vicem duorum expleret; uno itaque contra duos, duobusque contra unum de papatu altercantibus, Henricus imperator illis depositis Bambergensem episcopum, qui Clemens secundus dictus erat, instituit; coegitque Romanos iurare quod nunquam sine consensu suo Romanum eligerent antistitem. Sed et iste Benedictus papa depositus apparuit cuidam post mortem sub effigie monstruosa cum cauda scilicet asinina et capite ursino, asserens procul dubio taliter se apparere qualiter prius vixerat."
4836,272,9,118,"no","Item capitulo XXVIII eiusdem VIti narrat de quodam presbitero nomine Graciano, qui data pecunia papatum obtinuit. Sed Henricus imperator pro sedando scismate Romam veniendo (quo eciam testatur quod ioculatores a domo sua amovit et que illis prius dare consueverat pauperibus errogavit), dictus Gracianus quamvis eidem Henrico coronam auream obtulisset, convictus tamen de symonia deponitur et alius subrogatur."
4837,272,10,118,"top","Item, libro capitulo XXXVII narrat de Bonifacio papa qui Celestinum predecessorem suum ad cedendum papatui subdole induxit, et quod papa quilibet cedere posset constitucionem fecit edere; quam constitucionem Celestino cedente papatui ipsemet effectus papa postea revocavit. De quo Celestinus papa ita prophetavit: Ascendisti ut vulpes, regnabis ut leo, morieris ut canis. Ita sane "
4838,272,10,119,"bottom","contigit quod dictus Bonifacius rigide regens generosos quosdam de Columpna cardinales deposuit, regi Francorum in multis non solum obstitit, sed cum totis viribus deponere insudavit. Ergo senescallus regi Francie Wilelmus de Longareto dictus et fratres eius de Columpna predicti confederatis viribus Bonifacium comprehenderunt, et in equum effrenem versa facie ad caudam sine freno posuerunt et sic discurrere usque ad novissimam fatigacionem permiserunt ac tandem fame necaveruut. Licet autem iste modus puniendi verisimiliter fuerat illegalis, tamen verisimile est quod iste papa propter peccata preterita iuste fuit passus. Et patet quod non ex nudo tali facto arguitur preeminencia in facie ecclesie superantis, ut non opportet: Si papa coronans imperatorem pedibus coronam deponit, ut narrat Cestrensis libro VII capitulo XXIII, quod ex hoc fuit superior imperatore; sed econtra, si post ministracionem coronacionis laverit eius pedes vel ostenderit signum humilitatis aliud, tunc secundum testimonium Christi Luc. XXII capitulo foret maior. Maioritas vero clerici non penes fastum vel eminenciam in facie seculi sed penes signum humilitatis debet attendi."
4839,272,11,119,"no","Ex istis historiis patet quod christianissimi imperatores papas corripere possunt a fide devios, sicut lex sentenciat, si in ablacione naturalium ac sui officii, multo evidencius in ablacione civilis dominii, quod videtur esse ab ecclesiastico maxime elongatum. Non enim plus est hoc de per se racione nostri Romani pontificis, quam fuit de racione pontificatus Petri et aliorum sanctorum, cum pontificatus illi fuerint consimilis racionis. Cum ergo dicti principes corripientes ex uno latere verisimiliter erant iusti et dicti pontifices correpti ex alio latere pro causa correpcionis notorii peccatores, verisimile est quod dicte correpciones saltem pro maiori parte erant legittime, cum fuerunt conformes legi ecclesie."
4840,272,12,119,"top","Et confirmatur ex hoc quod Damascenus papa accusatus purgavit se cum XII episcopis, II, questione V Omnibus; quomodo ergo purgarent se coram ecclesia vel persona nisi iurisdicioni eius ut sic se submitterent, "
4841,272,12,120,"bottom","ut dictum est superius Leonem papam se subiecisse imperatori, II, questione V Nos si? Et si dicatur quod ex humilitate hoc fecit, revera tantum virtuose atque legittime, et cum papa debet esse maxime humilis, fecit ut debuit, et per consequens licet corripere eciam papam delinquentem. Ecclesia enim in cuius nomine fit correpcio est quacumque persona infinite superior, et si papa non tenetur ad consilium."
4842,272,13,120,"no","Ex istis legibus practisatis colligitur quod nec secularis nec clericus, eciam dominus papa vel beatus Petrus capitalis Christi apostolus, ab ista lege est exemptus quin si pertinaciter peccaverit est a residuo ecclesie corrigendus, non impetuose sed prudenti moderamine ex fraterna caritate ad utilitatem sui et universalis ecclesie, nec tamquam caput ecclesie, cum casus similiter a gratificante dividit, eciam papam a Christo capite, cum nemo sine tali gracia sit membrum ecclesie et sanare pretensum caput sic mortuum et ecclesie infectivum, si fuerit parti vive notorium a Christo quem oportet esse caput ecclesie est edoctum Math. XVIII, I5: Si peccaverit in te frater tuus etc."
4843,272,14,120,"top","Unde XL distinccione super lege Si papa querit glosa ordinaria primo, si papa potest ab aliquo iudicari, et tenet quod sic, cum papa vel patriarcha Dyoscorus fuit excommunicatus. Et quoad omnes leges in contrarium allegandas dicit quod debent intelligi, nisi papa peccando alteri se ipsum subiciat. Unde tenet quod de quocunque peccato mortali notorio, dum papa sit inde incorrigibilis et scandalisatur ecclesia, potest legittime accusari, quia omne peccatum tale sapit heresim. Secundo querit doctor si papa peccante debet corripi secundam regulam correpcionis fratere, Math. XVIII: Si peccaverit in te frater tuus, cum nomine fratris quilibet christianus debet intellegi, ut patet XI, questione III ad mensam. Sed tenet racionaliter quod non debet denuncciari ecclesie crimen de ipso nisi inde poterit accusari. Et veritas est. Nam forma correpcionis est quoad papam "
4844,272,14,121,"bottom","diligencius observanda, non preponendo sibi peccatum nisi patenter probari poterit, eo quod debet esse sanctissimus viator. Nec oportet observare istam formam correpcionis fraterne in desperato vel verisimiliter correpcioni triplici resistente. Sic enim Petrus sciens Ananiam et Saphiram condempnandos immediate dedit finalem sentenciam, ut patet Act. V. Et sic persona vel communitate potenti peccante notorie, cui de verisimili privata correpcio non valeret, dicendum esset publice immediate sed prudenter ecclesie. Tercio querit glossa, si papa potest statuere quod non posset accusari de heresi; et tenet patule quod non posset quia ex hoc, inquit, periclitaretur tota ecclesia, ut patet XXV, questione I Sunt quidem. Ideo alias sepe dixi quod nec homo Christus Jesus nec primus angelus potest statuere quin si peccaverit puniatur. Ideo defendentes papam esse a residuo ecclesie incorrigibilem implicat blasfemando quod vel sit deus impeccabilis vel aliter diabolus obstinatus. Peccabilitas igitur remediabilis citra peccatum in Spiritum Sanctum et correptibilitas tamquam passiones convertibiles correspondent. Quicunque ergo voluerit viatorem a possibilitate correpcionis eximere, deberet primo ipsum in statu impeccabilitatis statuere. Et quoad omnes leges in oppositum allegandas, quod nulli licet papam corripere, deponere vel punire, dico quod omnes intelliguntur, quod hoc non licet ipso stante in dignitate papali vel casu iuris aut ordine pretermisso. Cum enim lex limitat casum et ordinem, quo libet hoc facere foret nimis contraria, si non ista glossa racionabili salvaretur. Et eodem modo intelliguntur leges de honore et reverencia tribuendis Romane ecclesie."
4845,272,15,121,"top","Unde videtur michi quod propter quamcunque deviacionem a fide vel heresi sit papa ab officio deponendus. Heresis, cum XXIV questione ultima dicat glossa ordinaria Johannis, quod hereticus dicitur a novem modis: primo modo quicunque est dubius in fide, "
4846,272,15,122,"bottom","ut Extra De Hereticis demonstratur. Secundo modo omnis scismaticus I, questione I Quisquis. Tercio modo omnis precisus ab ecclesia secundum quod excommunicatus dicitur hereticus, ut IV, questione I et II. Quarto modo omnis qui male interpretatur sacram scripturam, ut XXIV, questione ultima. Quinto modo qui novam opinionem invenit, ut infra Hereticus. Sexto modo, qui vult auferre privilegium Romane ecclesie, XXV distinccione Omnis. Septimo modo qui transgreditur precepta sedis apostolice, XIX, distinccione Nulli. Octavo modo large quicunque non tenet articulos fidei. Nono modo stricte sumitur hereticus omnis qui remotus est ab ecclesia, et secundum hoc omnis hereticus est excommunicatus, ut Extra De Hereticis ad abolendam. Decimum modum heretici addit XL distinccio Si papa. Contumacia, inquit, dicitur heresis, ut LXXXI dicitur distinccione Si qui presbiteri. Et contumax dicitur infidelis. Non autem assero, quod membra non coincidunt, sed unum scio quod quicunque pertinaciter dogma falsum scripture sacre contrarium asserit, et solum talis est hereticus, omnis quidem existens in mortali peccato et ipsum defendens post correpcionem triplicem est nimis contumax et pro excommunicato pronuncciandus."
4847,272,16,122,"top","Unde quatuor sunt gradus famosiores heretici: primus est contumacia post correpcionem triplicem fraternam; secundus est cum quis pro excommunicato in facie ecclesie legittime promulgatur; tercius est cum post promulgacionem huiusmodi facit partem cum suis conplicibus ad suam pertinaciam defendendum, et quartus cum post diffinicionem et consensum universalis ecclesie ad exterminandum membrum putridum: quod taliter inficit matrem suam, vocatur authonomatice hereticus; et iste gradus heresis est proximus qui est gradus scismaticus, differunt secundum glossam ordinariam Johannis, sicut habitus et disposicio. Unde istos quatuor gradus notat "
4848,272,16,123,"bottom","ecclesia, Extra De Judiciis, In antiquis, Cum non ab homine: A nobis, inquit papa, fuit ex parte tua quesitum, utrum liceat regi vel alicui seculari persone iudicare clericos cuiuscunque ordinis sive in furtu sive in homicidio vel periurio seu alio crimine sive in quibuscunque fuerit criminibus deprehensus. Consultacioni tue taliter respondemus, quod si clericus in quocunque ordine constitutus furto vel homicidio vel periurio seu alio crimine fuerit deprehensus legittime atque convictus ab ecclesiastico iudice est deponendus; qui si depositus incorrigibilis inventus fuerit, excommunicari debet; deinde contumacia crescente ex anathematis mucrone feriri; postmodum vero si profundo malorum veniens contempserit, cum ecclesia non habeat quid ultimate faciat ne possit esse ultra perdicio plurimorum, per secularem comprimendus est potestatem. Itaque ei deputetur exilium vel alia pena legittima inferatur."
4849,272,17,123,"no","Correspondenter michi videtur ex scriptura, racione et sacris canonibus, si dominus papa ex abusu potestatis fuerit in causa periculose fluctuacionis ecclesie, venerabilis cetus cardinalium vel in defectu eorum universitas episcoporum vel in defectu eorum universitas secularium dominorum debet tali abusui constanter resistere, et crescente contumacia ipsum modeste deponere et in nomine domini alium preficere, ne iam instans particularis ecclesia in defectu capitis paciatur scandalum vel ruinam."
4850,272,18,123,"no","Sunt autem signa multiplicia ex quibus infirmitas illius capitis potest clarescere: primo si in curia sua precipue intendatur negociis secularibus, lege Christi postposita, et maiori parte curie in peccatis notoriis provolute; nam fons luminis qui debet ecclesie universali splendescere, debet peccatorum nebulas aptando sibi subiecta capacia in suis domesticis fortissime dissipare."
4851,272,19,123,"top","Secundum signum est, si caput et capitanei dicte curie ambicione honoris mundi infecti et cupiditate temporalium corrupti hos exemplo perversitatis inficiant, "
4852,272,19,124,"bottom","inter illos lites et bella disseminant, et canino appetitu temporalia sustentacioni remotarum ecclesiarum necessaria pro fovendis suis voluptatibus ab illis subtrahant etc. Tercium signum periculosum et ruine huius ecclesie patencius minatum est, si talis papa propter negligenciam, pecunias vel favores rectores ecclesiarum particularium constituat, qui non perficiant pastoris officium; peccatum enim prelatorum est maxime nocivum ecclesie, ut patet distincione LXIII, Nemo. Ideo Christus pastum ovium verbo et opere diligentissime commendavit, ut patet Johannis ultimo e processu evangelii. Ille ergo a summo pastore summe degenerat qui fugiendo propinquius eius officio ad perficiendum hoc opus a Christo maxime commendatum amore eius minus attenditur; et post exortacionem multiplicem ista est heresis periculosissima inter omnes. Unde Leo papa, XXIV, questione III: Quid autem, iniquius quam impia sapere et sapiencioribus doctoribusque non credere. Sed in hanc insipienciam cadunt qui cum ad cognoscendam veritatem aliquo impediuntur obscuro, non ad propheticas voces, non ad apostolicas litteras nec ad evangelicas auctoritates sed ad semetipsos recurrunt. Ex talibus multis signis concludit Lincolniensis quod omnes laici in defectu aliorum debent se pro lege Christi exponere ad destruendum talem heresim si surrepat."
4853,272,20,124,"no","Et ponitur ad hoc exemplum multiplex; primo posito quod fons irrigans ortum florigerum ex putrescencia fimi inficiat radices in orto nascencium, vel aquam solitam subtrahendo vel aquam putridam ministrando, nonne foret elemosina fontem huiusmodi defecare? Olim quidem Romana curia irroravit vineam domini aqua sapiencie Salvatoris, id est, lege evangelica que est doctrina Christi, sed modo dicitur quod fodiunt sibi cisternas, que continere aquas non valent, statuendo tradiciones humanas et illas exequendo solicite ad congregandum pecunias atque dominia que Apostolus reputavit ut stercora."
4854,272,21,124,"top","Secundum exemplum est, posito quod constitutus dux exercitus nobilissimi hostibus pluribus fortissimis et "
4855,272,21,125,"bottom","calidissimis circumsepti, ignarus actus bellici inermes, inpotentes et desides in custodiis alienis constituat, nonne totus exercitus laboraret ad talem capitaneum inveteratum inercia deponendum? Exercitus est populus christianus cui non est salus pugnando contra dyabolum et eius membra nisi sequendo Christum in vita et doctrina, qui maxime detestatus est proprietatem temporalium et sollicitudinem circa illa."
4856,272,22,125,"no","Tercium exemplum est, posito quod ortulanus orti fructiferi securi vel gladio prescindat plantas teneras alias suffocari zizaniam sinat et alias eradicet. Nonne dominantes fructus orti insurgunt contra talem ad amovendum eum, vel deprimendum eius vesaniam?"
4857,272,23,125,"no","Correspondenter, si re ligiosi viri prescindantur a cremento sue religionis, distracti a disciplina Christi et necessitati ad innitendum secularibus negociis propter curas irreligiosas eis inpositas, vix radice caritatis et fidei remanente; vel si clerici ex officio in negociis secularibus et contencionibus et aliis perplexionibus dyabolicis gracia perquirendi numismatis permittantur; vel tercio si doctores maturissimi volentes seminare veritatem evangelii ad fructum ecclesie prescindantur vel feriantur gladio pretense censure ecclesie vel potencia seculari: nonne seculares domini tales contra ortulanum huiusmodi defenderent et foverent? Ad iudicandum vero de talibus necesse est legem Christi cognoscere et operibus practisatis si legi Christi dissolvant diligenter attendere. Si ergo fimus temporalium foveat dictam curiam in tali nequicia, et facit prelatos existentes non ad officium prelacie sed honorem et secularitatem attendere, elemosina foret secularibus, ymmo sub pena dampnacionis deficientibus aliis fimum dictum subtrahere, capientes exemplum a Christo qui mensas numulariorum et cathedras vendencium columbas evertit, ut dicitur Joh. II."
4858,272,24,125,"top","Nam iuxta sentenciam decreti XVI, questione VII Et hoc diximus, capitur quod ab origine sic dicitur in sentencia: Templum Christi constructum de lapidibus "
4859,272,24,126,"bottom","inseratis, cum debet esse res sacra oracionibus deputata non debet esse pro mercacione, ven dicione aut locacione exposita, sicut recte contingit in multis nundinis in Anglia; sed (quod plus est) templum Christi ex lapidibus vivis constructum, quod debet esse multitudo clericorum spiritualiter vivencium, factum est spelunca latronum, cum clerici corporaliter militantes arbitrantur questum esse pietatem, et dum deberent de evangelio vivere secundum quod decet servos Christi, hoc non faciunt, sed divicias, inquit, et multas possessiones acquirunt et per consequens bona pauperum in suis castris tamquam latrones rapiunt, sic quod Christus propter dissipacionem sue ecclesie posset dicere illud Psalmi XXIX, IO: Que utilitas in sanguine meo, dum descendo in corrupcionem, et illud Michee VII, I Ve michi, quia factus sum sicut qui colligit stipulam in messe et sicut racemum in vindemia, cum non sint botri primogenita ad manducandum; ve anime mee, quia periit timoratus a terra et qui corrigat in omnibus hominibus non est. Cum, inquit, intellexeris Jesum dicentem talia et legem, peccata nostra aspice, quomodo videns peccata et penas civitatis flevit super Jerusalem Luc. XIX. Et vides quod longe amplius fleret super ecclesiam, hoc est, illud quod est perfeccionis in fletu super illam ostenderet; et arbitror verbum Dei de venditoribus columbarum convenire illis qui tradunt ecclesias viris avaris et tyrannicis indisciplinatis et irreligiosis episcopis ac presbiteris. Tales enim sedent super dignitates ecclesie tamquam scribe et pharisei sedentes super cathedram Moysi, ut dicitur Math. XXIII. Cum ergo omnis Christi accio nostra sit instruccio, quid pertinencius significaretur per eversionem cathedrarum quam Christus manu sua perfecit, quam quod domini temporales apponant manus ad deponendum potentes tales de sede, specialiter dum non sit alius qui corrigat. Nam domini temporales habent a Deo potenciam coactivam, ut ecclesiam Christi ab inimicis extrinsecis protegant, ut subditos suos servituti subiciant et ut clericos deficientes in spirituali ministerio per penas proporcionales dirigant; et cum homo debet puniri in eo quo delinquit, non videtur pape micior vel dominis tempo- "
4860,272,24,127,"bottom","ralibus pertinencior quam punire clericos abutentes diviciis per subtraccionem earum, cum sunt causa peccati, et ad finem ut Deo debite serviant et secularibus proficiant a dominis temporalibus sunt dotati. Si enim domini temporales habent istam potestatem datam a Deo, ut dicit Apostolus Rom. XIII et Ysidorus tercio De Summo Bono capitulo LIII, quomodo non peccarent, non utendo dicta potestate ad Dei honorem ministrata sibi notorie materia potenciam exercendi?"
4861,272,25,127,"bottom","CAPITULUM DUODECIMUM."
4862,272,26,127,"no","Ex istis patet per modum epylogi conclusio: capitulo III. a. q. dixi: quod domini temporales possunt legittime ac meritorie auferre divicias a quocunque clerico habitualiter abutente. Nam nec Deus foret aliter ordinator sufficiens sue ecclesie si non provideret pro casu valde possibili huiusmodi potestatem, nec habentes potestatem servarent caritatem fraternam si non imminente casu necessitatis corriperent, cum in vanum ad Dei iniuriam reciperent donum suum. Non ergo est sophisma insolitum dicere quod sic possunt, cum ad hoc habeant potestatem extendentem se ab infimo clerico usque ad Romanum pontificem; et de quanto hec potestas copiosius et extensius secundum caritatis regulas ponitur in effectu, de tanto est potentatui et ecclesie utilior. Et sic hec celestis tyriaca est vulpinorum sophismatum in ecclesia discurrencium destructiva, quam necesse est Deum ex veritatibus eternis conficere. Si enim Deus non potest deficere casu imminente alicui creature in sibi necessariis, quanto magis non deficiet suo sponse? Sed quomodo non sibi deficeret, si non imminente casu valde possibili de lapsu clericorum possessionatorum remedium provideret? Ideo non credo quod Deus posset auctorisare dominum secularem, nisi daret sibi huiusmodi potestatem. Oportet enim quodlibet membrum ecclesie Christi habere potestatem iuvandi, corripiendo vel alio modo quo expedit quodlibet membrum aliud sponse Christi. Et cum"
4863,273,1,128,"bottom","omnis talis potestas secundum Apostolum sit a Deo, quis dubitat quin omnis habens ipsam potest legittime ac meritorie uti illa? Nec video ordinaciorem modum utendi quam secundum regulam Christi. Math. XVIII corripere forma triplici, et peccato indurato in habitu et per consequens pertinaciter defensato negare tamquam tali ethnico vel publicano auxilium vel favorem; absit quod pretermittatur execucio huius legis quam Christus precipit, propter spem bonorum qui malis succederent. Ex hinc enim pocius forent boni nec potest Christus eis deficere in vite necessariis quam expedit, si ipsimet non ponant obicem. Cum ergo huiusmodi divicie a dominis temporalibus ex dictis V capitulo condicionaliter sunt donate, patet tota conclusio quam emuli sic impugnant, quod domini temporales habent potestatem ad auferendas divicias legittime ac meritorie eciam a tota ecclesia possessionatorum in casu quo eis habitualiter abutatur. Nam eo ipso quo habitualiter abutuntur diviciis datis temporalibus iniuste occupant aliena; et per consequens, cum dominis temporalibus infideliter ac proditorie iniuriantur ex dictis V capitulo, manifestum est quod ad eos maxime pertinet bona sua iniuste detenta repetere; debent enim in gracia et proporcionaliter ad peccatum notorium sui elemosinarii subtrahere medium peccandi quo sic abutitur. Non enim sic faciendo iniuriatur sibi, cum peccando cadit a iusticia nec ecclesie cum caritate prosunt universitati create distribuendo bona pauperibus, quibus sunt debita. Ideo toti mundo facerent complementum iusticie."
4864,273,2,128,"top","Nec est ille modus loquendi de posse insolitus, cum secundum glossam ordinariam Johannis XXII, questione II super isto verbo Augustinus in libro suo De Mendacio faciat homo et pro temporali salute anime quod potest etc. Ex hoc, inquit, capitulo habes quod solum illud dicimus posse facere quod iuste possumus facere, quandoque enim hec diccio posse denotat simul potenciam iuris et facti, ut Extra De Rescriptis sciscitatus, quandoque potenciam facti tantum ut VIII, questione I Moyses, quandoque "
4865,273,2,129,"bottom","refertur ad honestatem, De Penit. distinccione II Caritas, F. F. De Condicionibus Institucionum Filius, quandoque ad commoditatem, De Verborum Significacionibus Nepos. Cum ergo dictum posse sit tam iuris quam facti, honestatis quam commoditatis, quomodo non dicitur quod domini temporales possunt hoc facere? Nec obstat quod in casu preter ius ecclesie possunt hec facere, quia aliter non diceretur quod clerici possunt rebelles excommunicare vel penitentes absolvere aut religiosi quitquam facere, quod faciunt ex privilegio speciali, quia tunc non possent dotari; quod nimis foret absurdum. Quando enim imminet casus specialis, quo vel ex privilegio vel aliunde sit opus legitimum, certum est quod faciens potest illud facere, cum facit illud de iure; oracio enim capit ingenium quod quis facit hoc de iure speciali, et tamen non facit hoc de iure; aut quod facit hoc de Dei beneplacito instigante, et tamen non potest hoc facere. Omne quidem legitimum quod fit, fit de iure speciali et commissivo. Ymmo si diligenter attendimus, ex lege caritatis que est ius communissimum, possunt domini temporales defectus nominatos corrigere; nec est aliquis ita cecus ut dicat temporales dominos hec non posse nec habere istam potenciam nisi illa potestas vel potencia sit in actu. Nam secundum methaphysicos et politicos potestas et potencia in creaturis precedunt actum nedum naturaliter sed ut plurimum temporaliter. Aliter enim nemo posset quitquam facere quod non facit; sed certum est quod sic non loquitur quisquam rectiloquus. Sufficit ergo si domini habent potestatem sibi collatam a Deo, mediante qua possunt iuste sic facere, ad hoc quod possunt sic facere; possunt enim homines facere opus erogacionis, ut dare elemosinam ad hoc quod iura humana non necessitant, possuntque multa facere bona utilia, ut opera nature et negociacionis, que sunt opera neutra humanis iuribus; possunt eciam homines de facto facere opera inordinata que iura humana nedum non autenticant sed prohibent. Ideo signaliter ponunt politici quadruplex genus posse."
4866,273,3,129,"top","Sed patet theologis noscentibus quomodo quelibet divina volicio est ius quoddam, et quomodo regimen "
4867,273,3,130,"bottom","cuiuscunque actus humani Deus habet volicionem eternam quod solum illud possumus, quod de iure possumus, quia de volicione divina universali vel singulari procedit substancia cuiuscunque actus hominis boni vel mali."
4868,273,4,130,"no","Ulterius quantum ad verbum auferre patet quod est creberrimum in scriptura, sic quod qui aliquod ceperit ab aliquo iuste vel iniuste, violente vel voluntarie, ad sui comodum vel incomodum, auferre dicitur ab eodem: iuste, ut Luc. VIII, I8 quicunque non habet et quod putet se habere auferetur ab eo, et Math. XXI, 43: Auferetur a nobis regnum Dei; voluntarie subducta violencia, ut Marc. II, 20: Venient autem dies, cum auferetur ab eis sponsus; ad comodum pacientis, ut I. Cor. V, I3: Auferte malum ex nobis. Sic autem Spiritus Sanctus aufert obprobrium et contemptum et peccata mundi lenissime. Est eciam alia ablacio temporalis, ut Luc. XVI, 3 in parabola Salvatoris dicitur dominus villici ab eo auferre officium villicandi, alia autem perpetua, ut Luc. XIX, 24 in parabola Salvatoris: Auferte ab illo mnam. Unde miror qua fronte dicitur quod auferre sapit de virtute sermonis violenciam vel iniusticiam, cum hoc sit fundabile de grammatica vel scriptura; politici autem intelligunt auferre negative, quia iste aufert qui non dat, dum tamen in casu aliquo debet dare; et certum est quod non omnis talis ablacio sapit violenciam, ut patet ex natura negacionis."
4869,273,5,130,"no","Tercio notandum ex supradictis quod eo ipso quo homo quitquam occupat de bonis Domini, dum est in mortali peccato, abutitur isto bono. Et sic loquitur Apostolus I. Cor. IX de abusu potestatis et alibi de abusibus aliis sepius in scripturis. Patet ex hoc quod omnia dicta dona sunt data homini, ut serviat caritative Deo suo et sic serviendo mereatur finaliter beatitudinem. Quem ordinem homo pervertit, dum est in mortali peccato; ideo usum verum vertit in abusum, quia omni creature iniuriatur, dum sic tollit ab eis perfeccionem debitam et disciplinam creatori."
4870,273,6,130,"top","Sed iuxta modum loquendi Aristotelis XX Ethicorum sicut una irundo non facit ver, sic nec opera mala unum opus malum vel bonum per se inducit habitum, vicii vel virtutis. Sed dum homo radicatur ad tantum "
4871,273,6,131,"bottom","in peccato mortali quod post triplicem correpcionem evangelicam permanet inobediens legi Christi; et tunc suppono ipsum notorie habituatum in malo et resipiscentem infra correpcionem evangelicam suppono dispositum."
4872,273,7,131,"no","Nec videtur michi ante talem correpcionem triplicem licere dominis temporalibus procedere clericum puniendo; sed post triplicem correpcionem, cum sit obstinatus, excommunicatus et hereticus, debet a quocunque potente secundum modum apcius castigari. Licet autem hec lex videtur universalis quoad omnes infames ex doctrina Christi, Math. XVIII, tamen specialiter respicit dominos temporales et suos promotos in casu quo eorum episcopi sint desides, ut notatur XVI, questione ultima: Filiis, inquit, nepotibus ac honestioribus propinquis eius qui construxit vel dotavit ecclesiam, licitum sit habere hanc solerciam, ut si sacerdotem aliquid ex collatis rebus defraudare previdit, aut honesta convencione compescant aut episcopo vel iudici corrigenda denuncient. Quod si talia episcopus agere contemptet, metropolitano suo hoc insinuari procurent. Si vero metropolitanus talia gerat, regis hoc auribus intimare non differant. Ipsis heredibus non liceat in eisdem rebus, quin si proprii iuris potestatem preferre, non rapinam, non fraudem ingerere, non violenciam quamcunque presumere, sed solum salutarem solicitudinem adhibere. Ecce lex canonica conformis legi Anglicane recitate quinto capitulo, iuxta quam conclusio mea debet esse legitime practisata."
4873,273,8,131,"top","Unde super illo verbo denunciet notat glossa ordinaria quod patroni laici possunt accusare sacerdotem, ut notatur supra eadem questione I Constitutum, ymmo quilibet qui est de sua plebe. Argumentum LXIII, distinccione Plebs. Extra. De Testibus ex parte tua. Et sequitur opinio doctorum extensior. Et idem credo facere conventualem patronum in ecclesia, Argumentum LXIII distinccione relativa et capitulo nobis, et capitulo lectis. Et dicit con- "
4874,273,8,132,"bottom","sequenter quod regis est talem corrigere, cum per ecclesiasticum iudicem cogi non potest. Unde XI, questione prima Petimus, XVII distinccione Nec licuit, vel eciam cum iudex ecclesiasticus deest, ut Extra de foro conpetenti, ex transmissa. Ecce quod in hiis duobus casibus licet clericum convenire coram iudice seculari. Et revera, si doctor non diceret, racio necessitat, quia aliter ex defectu divini remedii periret ecclesia."
4875,273,9,132,"no","Tercia practica et facillima foret ab indignis subtrahere prepositis bona aliis conferenda, ut notatur capitulo XL prime partis. Et talis non dacio dicitur esse ablacio, ut notat glossa XVI, questione I decime, probans ex multis legibus quod idem est auferre quod non dare; et sic patet conclusio ex sentencia doctorum iuris canonici. Si enim licet non dare tali indigno preposito, tunc liceret auferre ad modum loquendi eorum, et antecedens patet capitulo IV."
4876,273,10,132,"no","Sed contra istud ac supradicta VIII capitulo arguitur per Archidiaconum in Rosario super XI, questione I sicut enim neglectis, ubi postquam destruxerit conclusiones in partes, allegaverat premissa capitula, ita ex illis falsum concludit Hugucius et Laurencius in capitulo sequente; quia ergo ex falsis allegatis concludit falsum, econtra hec tercia pars conclusionis, in qua probatur quod in omni casu, sive civili sive criminali, per proprium episcopum clericus iudicetur."
4877,273,11,132,"top","Quantum ad istud sunt tria dicenda, primo quod iste doctor recitative secundum doctores quos nominat sic loquitur. In cuius evidenciam in neutra parte allegat pro se. Unde XI, questione III Nolite, super verbo audivit dicit idem Archidiaconus: Cuicunque, inquit, licet magno doctori non habeo credere nisi suum dictum per autenticam scripturam; et probat hoc spissim per iura canonica; cum ergo non allegat pro se, quod illa dicta sint falsa, videtur quod solum ex dictis duorum doctorum hec recitat; non enim est potestatis vel sciencie doctorum "
4878,273,11,133,"bottom","falsificare capitula precedencia sanctorum doctorum. Ex quibus concluditur quod licet in casu clericum coram iudice seculari convenire, sic quod iurisdicciones seculares et ecclesiastice sunt super clericis commixte. Unde XI, questione prima: Si que cause, sic dicitur: Hiis itaque respondetur, clerici ex officio episcopo sunt suppositi; ex possessionibus prediorum imperatoribus sunt obnoxii. Ab episcopo unccionem, decimaciones et primicias accipiunt; ab imperatore vero prediorum possessiones nanciscuntur. Nec dubium theologo cuius est concordare dicta sanctorum de correpcione et similibus ad suam facultatem spectantibus quin capitula precedencia illius questionis sint vera et a nemine abroganda."
4879,273,12,133,"top","Secundo dico quod non est de intencione huius doctoris nec alicuius sani capitis asserere, quod in nullo casu quitquid clericus vel religiosus fecerit debet puniri per iudicem secularem. Hoc enim foret tollere iura regnorum, ut patet specialiter de Francia et Anglia, ac hereticare consuetudines eorum de layco feodo, de iure patronatus et similibus, de causis civilibus que consequuntur forum rei eciam in clerico, et (quod maximum est), dare clericis audaciam ad spoliandum. Quis dubitat quin certi clerici possent resistere eciam pape in sua malicia? Et vox Dei testatur quod episcopus posset propter pecuniam esse segnis in corripiendo prelatos sue diocesis, ac papa ex causa consimili segnis in corripiendo episcopos, et sic si seculares non possunt manus apponere, periret ecclesia. Si ergo papa non potest ordinare talem legem quod quitquid fecerit non emendatur a laicis (ut patet capitulo proximo), quomodo potest universitas clericorum possessionatorum, cum sit eque peccabilis, illud statuere? Ideo sunt quotlibet regule canonice in quibus exprimitur quod clericus corrigatur a layco et (ut supra dixi) omnes negative canonis vel doctorum que videntur sonare oppositum debent modificari, quod hoc non licet nisi in casu et forma iuris, quia aliter ecclesia nimis perturbaret dominos seculares. "
4880,273,12,134,"bottom","Unde sexto libro De Constitucionibus sic scribitur: Licet Romanus pontifex, qui iura omnia in scrinio pectoris sui censetur habere, constitucionem condendo posteriorem, priorem, quamvis de ipsa mencionem non facit, revocare noscatur; quia tamen locorum et personarum singularum consuetudines et statuta, cum sint facta et in facto consistant, potest probabiliter ignorare: ipsis, dum tamen sint racionabilia, per constitucionem a se noviter editam non expresse caveatur, in ipsa non intelligitur in aliquo derogare. Cum ergo consuetudines Anglie de conveniendo et puniendo clericos non sunt probate irracionabiles nec a sede apostolica revocate sed pocius confirmate, patet quod de intencione pape est quod non obstantibus legibus universalibus stent in suo robore sicut prius. Aliter enim iniuriatur dominis temporalibus non notatis. Unde Archidiaconus super verbo derogare sic scribit: Cum talia particularia papa presumitur ignorare, ista non nitetur revocare. Et XI, questione I Si que cause movet Archidyaconus dubium numquid sit appellandum in temporalibus ab episcopo ad regem. Et respondet: dic tu quod hodie certum est, quod in temporalibus appellatur ab episcopo ad archiepiscopum et non ad regem vel comitem, a quo temporalia illa tenentur; nisi aliud obtineat de antiqua et approbata consuetudine vel alio lure speciali aut feodali. Unde in regno Francie non audiuntur hodie prelati iura illa allegantes. Ecce exposicio et sensus Archidiaconi in hac parte."
4881,273,13,134,"top","Sed tercio accedendo ad mentem decreti, patet quod nec prius nec posterius allegatis sit contraria; volunt enim nonnulle constituciones quod clericis in quacunque causa contendentibus debent primo coram suo ordinario conveniri et ibi pacificari, nisi fuerint rebelles suo episcopo, vel episcopus desit vel approbata consuetudo regni opositum requirat. Unde XI, questione I de presbiteri persona, et est infra illa XIV capitula per Archidyaconum approbata, ubi sic scribitur: Si quis contra aliquem clericum vel monachum habet aliquam accusacionem, doceat prius suum episcopum cui horum unusquisque subiaceat. Ille  "
4882,273,13,135,"bottom","vero causam inter eos diiudicet, et si quidem utraque pars hiis que iudicatur prius, dicit glossa ordinaria, dicas quod prius adeat clericus iudicem ecclesiasticum quam secularem. Et infra: Consuetudo tamen in talibus dat iurisdiccionem."
4883,273,14,135,"no","Ex istis colligitur quod non repugnat clericum conveniri in casibus limitatis in iure coram iudice seculari. Unde non dubium, quandocunque clericus convenitur coram iudice seculari , defectus est vel ex parte clerici vel episcopi vel utriusque, quia clericus non faceret enormia, unde debeat coram seculari iudice conveniri, et quoad lites civiles debet se episcopo suo submittere et renunciare civilitati, si oporteret, et episcopus debet partes ne ulterius prosiliant concordare, quia si ista deficiant, quis dubitat quin aliunde remedium sit querendum?"
4884,273,15,135,"top","Et patet quod male intelligens dicta priora sanctorum, quod preter formam vel casum iuris in quacunque causa civili debet clericus coram seculari iudice conveniri, falsum intelligit et conclusionem ad sensum consimilem sophistice concludit; sed hoc non sonant dicta sanctorum. Et patet quomodo hoc verbum abbreviatum nisi in forma et casibus limitatis in iure contra omnes apparentes repugnancias dictorum vel iurium allegandas. Et si queratur ubi fundatur illius glosa, patet quod ubicunque iura ponunt particulares casus, in quibus licet clericum coram seculari iudice conveniri. Nec credat aliquis quod oportet in quocunque casu clericum puniendum a laicis prius per suum episcopum sensibiliter degradari, quia posset contingere quod episcopus suus foret insufficiens vel negligens, aut quod mora degradacionis huiusmodi periculum traheret tranquillitatis reipublice turbativum; nunquam tamen licet hoc facere nisi auctoritate episcopi. Unde Extra De Sentencia Excommunicacionis libro quinto Ut fame, sic dicit: Laici vero citra excommunicacionis sentenciam capere clericos et ad iudicium trahere possunt si oporteat, eciam violenter, dum tamen illud de mandato faciant prelatorum quorum illi sunt iurisdiccioni subiecti,  "
4885,273,15,136,"bottom","quorum est corrigere criminosos, cum hoc non ipsi, sed illi quorum auctoritate hoc faciunt facere videntur; dum tamen non in amplius eorum violencia se extendit quam defensio vel rebellio exigit clericorum. Et revera nisi talis execucio posset fieri ante degradacionem faciendam per diocesanum, nimis perturbaretur ecclesia Anglicana Ideo non est credendum quod lex ecclesie nisi in casu et forma legitima hoc requirit; unde Extra De Sentencia Excommunicacionis libro quinto: In audiencia nostra talis fuit ex parte tua proposita consultacio, utrum clerici qui arma militaria eciam relicto habitu clericali gestare nullatenus erubescunt, si eis fuerit iniuria illata corporalis vel se a capcione redemerint, illa debeant clericorum inmunitate gaudere, qua pro temeraria manuum inieccione facta in clericum excommunicatus quis ipso iure notatur? Ad hoc tibi taliter respondemus, quod cum frustra ecclesie implorat auxilium qui committit in ipsam, et lex secularium principum hoc responso satis afferat efficax argumentum, qua manifestum cautum habetur matronam cuius pudicicia attemptata fuerit non posse iniuriarum agere, si in veste meretricali fuerit deprehensa: huiusmodi clerici si a prelatis suis tercio commoniti militaria arma noluerunt deponere, de privilegio clericorum subsidium aliquod habere non debent Et supra De Privilegiis et Excessibus privilegiorum eodem libro Ex parte tua scribit papa regine Anglie quod clerici forisfacientes pretextu privilegii clericalis debent saltem ex tollerancia ecclesie secundum iurisdicionem laycam castigari."
4886,273,16,136,"top","Ex istis videtur michi quod dogmatisare pertinaciter quod nulli domini temporales possunt iuste auferre a clericis vel monachis bona sua quomodocunque peccaverint est heresis non minus periculosa quam heresis Beghardorum. Patet sic: Ex uno latere oportet concedere omnes clericos esse incorrigibiles ex peccato in Spiritum Sanctum vel inpeccabiles, ut dicti heretici sompniant, et ex alio latere quod secularis potestas data a Deo non possit se extendere ad correccionem evangelicam "
4887,273,16,137,"bottom","clericorum, quod est contra scripturam sacram, Math. XVIII et Joh. XIII. Si enim clerici per seculares possent corripi efficaciter et puniri, hoc foret potissime per ablacionem bonorum temporalium, naturalium aut fortune, cum tales pene sint mitissime et propter timorem puerilem a peccatis maxime abstractive. Cum ergo utraque istarum parcium sit falsa, scripture sacre contraria, patet quod sapit heresim, dum fuerit pertinaciter edocta. Si enim est potestas dominorum temporalium quam Apostolus dicit datam a Deo, ut ministrent sibi per potenciam coactivam in eum qui male facit, videtur quod, sacerdote peius faciente quam laycus nec tunc exempto per dignitatem ordinis, potestas domini temporalis se extendit ad eius correpcionem efficacem."
4888,273,17,137,"no","Item, reges veteris testamenti habuerunt potestatem se extendentem ad castigacionem summi pontificis, ut patuit quinto capitulo. Sed reges novi testamenti debent esse caritativiores et sacerdotes eis obedienciores, ergo potestas regum novi testamenti sufficit ad castigandum eciam pontifices obvios legi Christi et cetera."
4889,273,18,137,"no","Item, iuxta dicta tercio capitulo quilibet christianus debet pugnare et resistere diabolo, licet sit superior in natura; sed omnis sacerdos obstinatus vians cum domino seculari est eiusdem nature cum eo: ergo nedum potest licere sibi resistere sed racione universalis mandati ipsum efficaciter et caritative corripere."
4890,273,19,137,"top","Item, quodlibet membrum ecclesie debet iuvare quodcunque, domini temporales sunt membra ecclesie cum sacerdotibus possessionatis, ergo debent iuvare eos; sed in casu possibili precipuum iuvamentum foret auferre ab illis bona sua: ergo in casu possibili hoc debent. Cum ergo potestas vel gladius de quo loquitur Apostolus possit ad hoc sufficere et per consequens superfluit eis aliam ponere, videtur quod habent potestatem que in casu ad correpcionem clerici se extendit. Si enim debeo dirigere iumentum inimici errans vel prostratum, ut patet Exod. XXIII, quanto magis in novo testamento debeo data michi oportunitate et potencia liberare animam curati mei illaqueati cum mamona iniquitatis de fauce diaboli? "
4891,273,19,138,"bottom","Unde Lyncolniensis epistola LXXI docet quod secundum species specialissimas, que divisiones ulteriores non capiunt, debemus et prelatos arguere: talis, inquit, malorum manifestacio aput eos qui bonum et verum diligunt est vera et pia verendorum occultacio, quia in numero bonorum posicio quorum tecta sunt peccata."
4892,273,20,138,"no","Item, cum quedam sit potencia facti et quedam iuris, ponitur quod rex Anglie de facto auferat temporalia, ut facit communiter ab ecclesiastico delinquente; et posito quod eorum subtraccio sit occasio ecclesiastico relinquendi seculum et religiose tendendi in Deum. Iste casus non negabitur a theologo vel catholico fimo temporalium non cecato. Nam secundum Augustinum expedit multos incidisse in manifesta peccata, ut cognoscentes propriam fragilitatem vivant humilius et dolendo peccatum caveant caucius peccare de cetero. Multo magis ergo expedit multos fuisse pauperes et caruisse civili dominio. Admisso ergo casu patet quod rex Anglie facit bonum opus de genere; sed omne tale potest bene fieri, ergo potest bene auferre ab ecclesiastico dicta bona. Si enim maior pars operum malorum de genere potest bene fieri, multo magis quodcunque opus bonum de genere. Non enim repugnat caritati vel gracie quod ab illa procedat huiusmodi opus bonum. Nec dubium quin Deus in tali casu daret regi Anglie potenciam, quam eternaliter ordinaret ad perficiendum eius beneplacitum. Posito ergo quod rex et dictus clericus conregnent in celo, foret noticia et gaudium de subtraccione tali temporalium, licet modo propter cecitatem puerilem appareat nobis animalibus esse dampniferum."
4893,273,21,138,"top","Item, iuxta proximo assumpta, omne opus humanum iustum potest iuste fieri ab eodem, sed iustum est quod quicunque habituati peccatis mortalibus priventur dominio temporalium que occupant; ergo cum multis operibus secularium dominorum ecclesiastici huiusmodi privantur talibus temporalibus, sequitur quod domini hec possunt iuste perficere. Si enim lex racionalis, ut patet de multis "
4894,273,21,139,"bottom","superius allegatis, dictat quod seculares domini sic auferant, indubie iuste possunt auferre. Ymmo lex eterna tunc dedit eis potestatem et auctoritatem ad taliter faciendum vel auferendum. Aliter enim defamaretur lex et quicunque ipsam autenticans, implens vel defendens, si non possit esse iusta eius execucio. Nullum enim opus iustum per se extinguit caritatem, cum tunc posset perdere caritatem invitus."
4895,273,22,139,"no","Pro declaracione minoris suppono ex dictis quod omnis habituatus in peccato mortali caret quocunque vero dominio et usu licito operis eciam boni de genere. Unde ad huius gignenda, suppono quod sicut malum de genere potest bene fieri, sic bonum de genere potest male fieri Prima pars patet de homicidio et quocunque opere extrinseco penali vel ex circumstancia iniusta, que omnia ex rectificante circumstancia possunt esse iusta, ut si carnifex occideret Petrum reum ex mandato et caritativa intencione pacificandi rempublicam, tunc illud homicidium foret iustum, et sic de actu adulterii et quacunque creatura Dei que non potest esse per se aut inseparabiliter viciosa."
4896,273,23,139,"no","Et secunda pars patet de sacerdotibus conficientibus et ministrantibus sacramenta qui licet faciant bona tamen male, quia ad sui dampnacionem, ut Extra De Collusione detegenda, capitulo primo in verbo qualitas, dicit glossa Bernhardi: Deus, inquit, non est remunerator nominum sed adverbiorum, hoc est, tantum dicere: non remunerat Deus bonum quod fit, sed quod bene fit. Unde non remunerat iudeos qui Christum crucifixerunt, licet mors Christi bona fuit, quia per illam de penis inferni nos redemit, ideo quod non remuneravit eos, quia non bene fecerunt; Deus enim cor interrogat non manum, ut XIV, questione IV Si quid invenisti; nec considerat que fiunt sed quo animo fiunt, ut XV, questione VII, capitulo I. Et eandem sentenciam dicit sanctus Thomas in summa sua De Compendio Theologie et alii doctores concorditer."
4897,273,24,139,"top","Qua supposicione admissa suppono quod Petrus prescitus existens in peccato mortali celebret missam, ministret "
4898,273,24,140,"bottom","ex debito subditis sacramenta vel distribuat bona sua pauperibus, eciam ad finem ut resurgat postmodum a peccato; tunc Petrus faciat bonum male, ut patet ex secunda parte supposicionis, et non pertinenter male, si non male moraliter, et pro quocunque tali modo faciendi, dampnabitur; ergo Petrus pro illo bono sic male facto dampnabitur, et per idem pro quacunque occupacione temporalium dum remanet in mortali, et cum non dampnabitur pro occupacione temporalium nisi iniusta, sequitur quod omnis talis occupacio temporalium sit iniusta et per consequens sic occupans caret vero dominio."
4899,273,25,140,"no","Confirmatur: Petrus debet sub pena peccati mortalis distribuere in caritate, sed ad hoc deficit distribuens in peccato, ergo modus suus distribuendi est viciosus; et cum idem sit viciose et vicioso modo distribuere, sicut patet ex grammatica de adverbiis qualitatis, sequitur quod Petrus viciose distribuit et per consequens peccat in sic distribuendo; mereretur enim vitam eternam in distribuendo hec bona, et ad hoc deficit."
4900,273,26,140,"top","Similiter, iste modus faciendi contractus a peccato inficiente est culpandus mortaliter, nec restat venia pro isto citra dampnacionem, ergo pro illo modo faciendi est Petrus dampnabilis; et cum iste modus faciendi essencialiter fundatur in huiusmodi semine, sequitur quod pro ista faccione est Petrus dampnabilis. Si enim modus sit causa dampnacionis, tunc quitquid per se causat illum modum, est causa eiusdem dampnacionis. Sed constat quod iste modus faciendi dependet essencialiter a faccione, cum non potuit fuisse sine ista faccione, sed ista faccio potuit fuisse sine illo; ideo plane sequitur quod ista faccio erit causa sue dampnacionis. Si enim Petrus fecisset hoc opus precise eodem tempore secundum singulas eius partes, precise cum eisdem ministris et eisdem obiectis, tunc fuisset eadem operacio; et hoc potuit fuisse sine concomitancia peccati, ideo eadem potuit fuisse vel intelligi fuisse sine illa faccione; modus enim rei non potest sic variari ut nunc uni insit formaliter et nunc alteri. Ideo (ut alias declaravi) peccatum, ut inficit naturam faciendo totum hominem "
4901,273,26,141,"bottom","viciosum, sic et inficit quodlibet opus concomitans, ut Petrus non per se, quia facit illud opus, dampnabitur sed quia taliter facit illud, et illud exprimitur quarto Sentenciarum distinccione XXXIX, capitulo VIII sub hiis verbis: in omni eo quod infidelis agit peccat, non quia illud facit sed quia non eo modo facit illud quo debet, et cum quilibet existens in mortali peccato sit ex dictis VII capitulo infidelis, sequitur conclusio."
4902,273,27,141,"no","Confirmatur tercio ex hoc quod tale bonum opus de genere deficit a morali iusticia, et cum omnis defectus a morali iusticia in illo cui nata est inesse sit iniusticia, sequitur quod illi bono de genere inest iniusticia et per consequens illud opus est iniustum et per consequens homo in sic operando peccat mortaliter. Assumptum patet eo quod impossibile est moralem iusticiam et iniusticiam esse simul. Sed Petrus peccans mortaliter et faciens opus bonum signatum habet iniusticiam moralem, ergo deest sibi et per consequens cuicunque eius operi moralis iusticia, et iste defectus cum sit peccatum privans fructum operis, qui foret meritum vite eterne, denominat opus huiusmodi viciosum. Sicut enim homo deficit a iusticia, et iste defectus est vicium vel peccatum, sic quodlibet opus suum deficit a iusticia quodammodo, defectus cum tantum inficit quodlibet opus suum quod facit ipsum non esse meritorium vite eterne, palam sequitur quod facit quodlibet tale opus esse malum mortaliter, ut signato uno aliquo opere in gracia, patet quod illud opus deficit a bonitate illius operis infinite, cum illud non fit meritorium beatitudinis, et illud meretur beatitudinem, et per consequens defectus illius operis excludens racione virtutis unitatem includit viciositatem apud Deum penes quem non potest aliquis actus hominis esse neuter; omnem ergo talem defectum suppono esse viciositatem; et patet per modum epylogi conclusio quam premisi."
4903,273,28,141,"top","Unde alias dixi quod Petrus in casu continue peccat peccato commissionis, et sic peccat multiplicius sed remissius quam omittendo talia bona opera de genere, ut peccatum Luciferi est simplicissimum et tamen gra- "
4904,273,28,142,"bottom","vissimum. Unde omne opus bonum quod Petrus vel huiusmodi peccator facit debet facere, sed non debet facere illud illo modo. Illi autem qui concedunt quod peccatum sit opus huiusmodi, concedunt quod pro peccato mortali homo potest salvari et pro merito vite eterne dampnari, quia opus bonum vel malum de genere propter circumstanciam potest qualificari ut sit peccatum mortale vel premium vite eterne, et sic sollicitant se sophistice ad querendum, si Christus quem Apostolus vocat peccatum, id est sacrificium pro peccato, fuit peccatum veniale vel mortale; et ita de multis vanis conclusionibus quas loquentes de peccato formaliter, ut sonat defectum iusticie, parvipendunt; peccatum enim dictum formaliter non est privacio iusticie activa vel passiva, quia utraque istarum est iusta, a Deo auctorisata, et per idem non est reatus, quia quilibet eorum trium est iustum passionatis consequens peccatum, sed est defectus non privacio; qui quidem defectus originatur a prima creata substancia defectiva."
4905,273,29,142,"top","Ex istis colligitur, quod nec Deus nec homo potest donare quitquam homini nisi sub condicione qua serviat Deo in caritate preservando se a mortali. Nam ista condicio consequitur de natura rei, cum Deus non potest servare verum dominium eciam donorum Spiritus Sancti in homine nisi sub ista condicione; habet autem simpliciter multa bona habicione naturali quibus non simpliciter dominatur. Et patet quam frivola foret condicio dacionis quod non liceat alicui auferre a te dictum dominium, quidquid feceris; Deus enim non potest continere se, ne ipsum auferat dum incidis in mortale, et per consequens nullus mortalis potest pretermissa ista condicione donare aliquod. Sed sicut Deus permittit hominem ad tempus abuti donato sine eius vero dominio, sic ille cuius interest auferre dominium debet instar Dei permittere abusum, quousque peccatum sibi fuerit patule induratum; et tunc ex lege dominica ac humana tenetur abusum dirrumpere, cum debet iuste facere iusticie complementum. Sicut enim Deus concessit laicis "
4906,273,29,143,"bottom","potestatem dotandi ecclesiam ad eius edificacionem, ita concessit eisdem potestatem ad exonerandum ecclesiam temporalibus in casu ad eandem edificacionem. Et sicut in naturalibus eadem est potencia producendi suum simile et resistendi suo contrario, sic in moralibus eadem est potestas populi temporalia addendi, et utrobique ad profectum ecclesie sufficit eversum destruendo fideles resistere, ut patet tam de potestate sacerdotali quam laicali. Nec potest esse potestas ad unum, nisi esset potestas ad reliquum, ut est in potencia naturali in qua est maior composicio; et ista est sentencia iurium predictorum. Si enim secundum leges humanas in contractibus quantumcunque absolutis defraudatus ultra quartam partem veri valoris debet restitui, quanto magis in contractu, qui est inter Deum principaliter donantem et accomodantem ut suum accomodatarium, ubi pro toto tempore abusus temporalium fraudatur Deo et homini in condicione quam oportet intelligi debet ecclesie restitui; nec video quomodo ecclesiastici ex post vendicarent hec temporalia nisi ex gracia et vita morigera, cum condicio quoad homines sit dirupta."
4907,273,30,143,"no","Alie autem condiciones sunt adiecte instabiles, inutiles, inhoneste, ut do tibi hoc, sic tamen quod in perpetuum des michi et heredibus meis quocumque vixerimus tantum redditum annuatim. Talis enim condicio cum sit irracionabilis, non est efficax; sed incompleta et sophistica est multorum condicio donancium temporalia ecclesie ut salventur; quamvis enim talis donacio iuvare poterit, tamen non sufficit cum oportet salvandum preter talem donanciam peccata cavere et usque ad finem vivere virtuose. Ideo oportet volentem tractare de condicionibus huiusmodi cognoscere naturas et racionabilitates earum, et tunc videret quod nulli ecclesiastico donata sunt temporalia, nisi de quanto sunt media sibi neccessaria ad officium a Christo qui est caput ecclesie limitatum."
4908,273,31,143,"top","Unde inter alios tractatus creaturarum videtur michi quod tractatus de potestate secularium dominorum, in quantum sonat ad edificacionem ecclesie, est utilis ad "
4909,273,31,144,"bottom","ruminandum, ut eius doctrina sit ex uno latere antidotum, ne domini presumant clericos iniuste supprimere et ex alio latere tyriaca contra sophismata sacerdotum subvertencium ecclesiam ex sua irreligiositate quam palliant per privilegium dignitatis. Sed illud est longe periculosius quam precedens, cum paciencia nostra possidebimus animas nostras. Et qui in affluencia voluptuosa temporalium amat animam suam, perdet eam. Unde LXXXIII distinccione sub autoritate Gregorii I Pastoralium secundo capitulo sic scribitur: Nemo quippe in ecclesia nocet amplius quam qui perverse agens nomen vel ordinem sanctitatis et sacerdotis habet. Delinquentem namque hunc redarguere nullus presumit et in exemplum culpa vehementer extenditur, quando pro reverencia ordinis peccator honoratur. Episcopus itaque, qui talia crimina non corripit, magis dicendus est canis impudicus quam episcopus. Unde XXIV, questione III Transfuerunt, sic scribitur: Veteres scrutantes historias invenire non possunt hereses scidisse ecclesiam et de domo Dei populos seduxisse, preter eos qui sacerdotes a Deo positi et prophete et speculatores.  lsti vero vertuntur in laqueum tortuosum, in omnibus locis ponentes scandalum, ut declaravi superius. Et patet conclusio expressa de heresi: opposita est heretica. Et patet quod confirmacio secundum leges humanas facta sub quantumcunque forte iuramento vel vinculo obligacionis non impedit quin licet activos ecclesie ut dominos seculares ab ecclesiasticis notorie peccantibus bona ministrata subtrahere, ut obligatus ad ministrandum proximo incurrenti ethicam, ydropisim vel dyabolicam passionem non daret sibi tantum de aqua, ut expetit, sed ab invito subtraheret, sicut servus gladium a domino suo frenetico invito exciperet, sic seculares debent ministrare clericis ethicam avaricie, ydropisim gule, dyabolica passione luxurie laborantibus vel ex temporali potestate furia invectis cum Paulo ad demoliendum ecclesiam. Non enim amant clericos, quos sciunt ad sui "
4910,273,31,145,"bottom","deterioracionem abuti diviciis, dum eis gratis ministrant sufficienter sine maiori dampno perturbacionis subtrahere temporalia quibus peccant."
4911,273,32,145,"no","Et patet similitudo XL et XLI capitulis, ubi ostenditur quod ex lege caritatis et correpcionis fraterne seculares tenentur clericis ministrare in temporalibus et clericis excommunicandis post correpcionem terciam extraneari debent ab eis ut ethnicis, nec ministrando nec defendendo nec favendo sed bona ecclesie debita repetendo. Confirmacio vero secundum legem caritatis que est supra omnes leges humanas addicit universale et perfectum dominium, ut patet IX capitulo prime partis. Ideo dixi in conclusione tercia VII capituli quod auferri iuste possunt divicie quantumcunque humanis legibus fuerint confirmate."
4912,273,33,145,"bottom","CAPITULUM DECIMUM TERCIUM."
4913,273,34,145,"no","Ad maiorem evidenciam dictorum et dicendorum restat superaddendo videre, si licet clerico bona sua in foro contencioso repetere vel pro temporalibus debellare. Contra primum arguitur: Vir ecclesiasticus et specialiter superiores ecclesie debent omnem solicitudinem mundanam abicere; sed taliter contendere pro temporalibus est solicitudo maxima secularis, ergo superiores ecclesie debent ipsam abicere. Maior patet ex doctrina Christi Math. VI, 26, ubi priusquam declaravit inpossibilitatem serviendi Deo et mamone prohibet sollicitudinem victus et vestitus tamquam a Dei servicio retractivam et tamquam superfluam, ex hoc quod Deus non potest continue servitori suo deficere, quod probavit ex hoc quod non deficit volucribus aut terre nascentibus neque potest; multo magis ergo non deficit creature racionali debite serviture. Tunc enim incurreret ingratitudinem vel excusaretur inpotencia vel ignorancia. Nec potest dici quod regimen corporis non cadit sub divina providencia sed humana, cum nemo ad staturam suam cubitum unum addicere potest. Sed secundum quantitatem, formam ac alia"
4914,274,1,146,"bottom","accidencia naturalia que natura et per consequens Deus instituit, oportet ipsam omnimode acceptare. Et patet quod blasfemum est dicere quod Deus ex ipsa ignorancia vel desidia deest servitori, tunc enim non esset Trinitas infinita, ideo concludit Math. VI, 34: Nolite, inquit, solliciti esse dicentes: Quid manducabimus aut quid bibemus aut quo operiemur? Si ergo non sit sollicitandum circa, a maiori nec circa media minus neccessaria, cuiusmodi sunt placita circa superhabundanciam. Dicunt tamen doctores communiter quod est dare solicitudinem triplicem, scilicet laudabilem, tollerabilem et vituperabilem: laudabilis in observancia mandatorum, ut Deo placeatur; de qua Ephes. IV, 3: Solliciti servare unitatem in vinculo pacis. Et de illa loquitur scriptura I. Petr. V, 7: Omnem sollicitudinem vestram in ipsum proicientes. Et talem sollicitudinem necesse est omnem salvandum habere et specialiter prelatos, qui secundum Apostolum Rom. XII, 8 presunt in sollicitudine, ac viros contemplativos; de quibus I. Cor. VII, 32: Qui sine uxore est sollicitus est que sunt domini, qui cum uxore est sollicitus est que sunt mundi, quomodo placeat uxori, et divisus est. Si ergo non licet clerico uxorari et secundum Apostolum sollicitudo mundi est causa uxoracionis illicite, multo magis non licet esse clericum sollicitum circa mundum. Ideo docet Apostolus: Qui habent uxores, sint tamquam non habentes; cuius causam subdit: Volo, inquit, vos sine solicitudine esse; unde (si non fallor) minus malum foret clericum uxorari quam circa mundum esse sollicitum. Utrumque enim posset bene fieri sed mundi sollicitudo est clericis magis prohibita. Unde clericus sollicitans se circa mundum, quod foret in laico licitum, degenerat ut sic a nomine clericali, ut patet inferius. Prima igitur sollicitudo precipitur cuilibet, qui tempus discrecionis attingit sub pena dampnacionis, cum omne instrumentum summi domini oportet esse in servicio suo sollicitum."
4915,274,2,146,"top","Secunda autem sollicitudo est laudabilis in activo, casu quo oculus mentis presupponat primam finaliter, sic videlicet quod omnem occupacionem circa temporalia proiciat in Deum principaliter faciens in nomine eius "
4916,274,2,147,"bottom","finaliter quitquid facit, unde Luc. X, 4I: Martha Martha, sollicita es et turbaris erga plurima. Et sequitur sollicitudinis vite active commendacio, cum subditur: Maria optimam partem elegit. Ista autem sollicitudo est activorum, sicut prior contemplativorum et de difficillimo observatur sine peccato, quia oportet ad eius laudabilitatem quod honor Dei sit utrobique principaliter intentus et amor Dei omniquaque preponderans."
4917,274,3,147,"no","Tercia vero sollicitudo mundi divitum, qui temporalia pro quibus laborant honori ac amori Dei preponderant, et est avarorum ac quorumque negociis secularibus inplicatorum, qui Deum velantes ab oculis servicium suum iniuste detrahunt et iniuriantes Deo et homini omnia que videntur habere iniuste occupant. Et ista sollicitudine sub pena dampnacionis prohibita inficiuntur hodie clerici nimis multi; de qua Ecclesiast. II, 26 peccatori dedit Deus affluenciam; et addit, ut congreget. Et hec vanitas et cassa sollicitudo mentis. Hanc autem prohibet Christus, Math. VIo et Luc. VIo. Quamvis enim ista sollicitudo superflua sit in omnibus christianis dampnabilis, specialiter tamen in clericis quorum interest mundialibus minus intendere, sollicitudinem suam complecius in Deum proicere, cum de paucis contenti habent a Deo officium tali sollicitudini contrarium limitatum. Nec oportet eos timere, cum habent Deum et laycos in temporalibus eis providentes, qui non possunt ipsis non demerentibus in temporalibus deficere. Quamvis enim Deus dilectis suis subtrahit quandoque temporalia et infert eis multa penalia, ex spe tamen istius principii confortati quod Deus non potest eis deficere, conferendo quod eis est utilius nisi ipsimet ponant obicem peccando, gratanter sufferunt et in iugi Dei servicio perseverant, abicientes sollicitudinem mundi superfluam."
4918,274,4,147,"no","Si autem vis destruere sollicitudinem talem superfluam, vide omnem ymaginacionem vel precaucionem querendi et omnem occupacionem circa temporalia ante tempus, que non prodest sollicito cum tempus advenerit, et indubie ista est sollicitudo superflua quam Christus prohibet. Et potest duobus modis contingere: vel superhabundancia temporalium cumulata vel sollicitudine previa ad moderanciam temporalium minus proficua."
4919,274,5,148,"no","Et ista doctrina Christi de abiciendo omnem sollicitudinem superfluam foret per se sufficiens ad regimen universalis ecclesie militantis. Bene ergo foret sibi qui talem sollicitudinem sciret excludere. Satis quidem est de sollicitudine neccessaria circa temporalia in presenciarum utilia, etsi nulla previa sollicitudo superflua sit adiecta. Et hoc intendit Salvator Math. VI, 34, cum dicit: Nolite solliciti esse in crastinum; crastinus enim dies sollicitus erit sibi ipsi, sufficit enim diei malicia sua, hoc est secundum glossam: tempus futurum dabit occasione peccati sollicitudinem anxiam satis magnam, etsi homo non superflue sollicitans se afflixerit ante tempus. Si enim non fuisset peccatum, non fuissent dies sic mali neccessitantes ad sollicitudines sic penales. Superfluit ergo addere preveniendo affliccionem inutilem sic afflicto. Non negatur sagax providencia sed sollicitudo inutilis sive superflua."
4920,274,6,148,"no","Cum ergo in omni tali foro contencioso fit declinacio a rectitudine intencionis, ut patet inferius, videtur quod clerici precipue declinare debeant istud forum, cum viri ecclesiastici obligantur maxime ad consilia evangelica; sed in illis prohibetur in iudicio contendere pro temporalibus, ergo viri ecclesiastici hoc non debent."
4921,274,7,148,"top","Assumptum patet Math. V, 29: Si quis te percusserit in dexteram maxillam, prebe ei alteram; et ei qui vult tecum in iudicio contendere et tunicam tollere, da ei et pallium. Ubi patet quod in primo consilio secundum exposicionem beati Augustini epistola V ad Marcellinum docemur non reddere malum pro malo, ut docet Petrus I. Petrus III, 9 sed vincere in bono malum, ut docet Apostolus Rom. XII, 2I. Ostendit autem Augustinus tripliciter quod non debet intelligi literaliter maxilla dextera faciei. Primo quia ex communi posicione hominum patet quod dextera manu percuciens sibi directe oppositum percuteret in sinistro; secundo ex hoc quod Christus Joh. XVIII, 23 a servo pontificis allapatus non prebuit maxillam alteram sed ex iniusticia ipsum redarguit: Si, inquit, "
4922,274,7,149,"bottom","bene locutus cum, cur me cedis? Tercio ex hoc quod Paulus percussus a principe sacerdotum non reliquam genam exposuit sed penam peccati ypocrisis atque iniurie nominetenus principi prophetando predixit. Percuciet, inquit, te dominus, paries dealbate Act. XXIII, 3. Cum ergo ipsi non possunt contraire doctrine proprie, patet quod sensus alius est rimandus infra verborum corticem qua dicitur: Si quis te percusserit in dexteram maxillam."
4923,274,8,149,"top","Aliud ergo notandum misterii nobis suprema veritas per hoc addit dexteram ad maxillam; primo ergo dat nobis concipere quod racione ineptitudinis probacionis non intelligamus corporaliter genam dexteram faciei; secundo cum homo interior secundum Avicenam VI. Naturalium habet duplicem faciem, unam ad temporalia et corporalia citra ipsum et aliam ad eterna spiritualia supra ipsum, docemur in ista doctrina Salvatoris sicut in aliis referre sensum verborum suorum ad interiorem hominem, quia per dexteram bona spiritualia pociora et per sinistram temporalia minus bona recte ex verbis veritatis elicitur iste sensus: Si quis in te meliora fuerit persecutus, et inferiora ei prebe, ne vindicte pocius quam paciencie studens contempnas eterna pro temporalibus Per dexteram quidem Dei intelliguntur bona eius pociora, ut Psalm. CIX, I: Dixit Dominus domino meo: Sede a dextris meis. Per sinistram temporalia minus bona vel eorum ydee; et isto modo intelligit beatus Gregorius illud Cant. II: Leva eius sub capite meo et dextera illius amplexabitur me; dat enim Deus bona fortune, ut expedit sustentacioni ecclesie hic in via, regimine perpetuo amplexato in patriam. Est ergo doctrina Christi quod si quis dat occasionem pro affeccione temporalium infirmando bona virtutis aut gracie, prebe ei illa temporalia, antequam ista bona gracie elabantur. Et ista doctrina per se sufficeret regimini cuiuslibet viatoris; cum enim omnes lites ac iurgia sunt pro temporalibus hic in via, videtur quod eorum parvipensio ac bonorum virtutis ut paciencie et caritatis preponderacio solliciter et debite practisata sopiret contenciones perturbantes "
4924,274,8,150,"bottom","ecclesiam. Unde prima Cor. XI, I6: Si quis contenciosus videtur esse inter vos, nos talem consuetudinem non habemus nec ecclesia Dei. Et fun datur ex illo Math. XII, I9 allegato de Christo ad literam: non contendet neque clamabit neque aliquis in plateis audiet vocem eius, et sumitur ab Ys. XLII capitulo."
4925,274,9,150,"no","Clerici ergo relinquentes mundum et sortem domini profitentes debent occupacionem talem dimittere, eciam remittendo iniurias in mediis, quociens sunt illate, ut patet Math. XVIII, et per consequens magis in bonis minimis. Si ergo contencio verbalis eciam circa fidem sit ecclesie doctoribus interdicta, ut II. Thym. II, I4 hec, inquit, commone: verbis contendere noli; quanto contencio onerosior, sollicicior et distraccior circa temporalia, illa ergo est morosior, plus distrahit a cultu Dei et accendendo avariciam extinguit vel diminuit caritatem iuxta illud Apostoli I. Thym. VI, 9: Qui volunt divites fieri incidunt in temptaciones diaboli."
4926,274,10,150,"top","Unde I. Cor. VI, 7: Jam quidem omnino delictum est in vobis quod iudicia habetis in vobis; quare non magis iniuriam accipitis? quare non magis fraudem patimini? Ideo commendat eos Apostolus, Hebr. XI, qui rapinam bonorum cum gaudio susceperunt. Unde Lincolniensis dicto CVIII: Ire, inquit, proprium est ob molestias et iniurias illatas libidinosus appetitus vindicte, cui opponitur sua maxime iniuriose ablata nec sub iudice cum litis contencione velle repetere. Hic tamen sunt duo fuci sophistici palliati, quorum primus dicit quod caritative prosequitur pro defensione iusticie et emendacione partis ree. Et fateor sedule contendentes prorumpunt pluries in iram atque invidiam contra suos adversarios, zelo vindicte et libidine dominandi pocius accensi quam caritative corripiendi vel ecclesie proficiendi; et sic omittendo officium eis debitum ex ira dicunt contra doctrinam Christi, Math. V, fratribus plus quam racha, et quod sic dicens falsum dicat, palliant. Ex hoc liquet, quod non tantum visum vel diligenciam apponit quietus a placito ad emendandum proximum vel se ipsum, sicut facit ad temporalia repetendum, sed causa quare pocius "
4927,274,10,151,"bottom","est negligens in officio sibi a Christo iniuncto et per consequens incurrit utrobique malediccionem Domini, quia Jerem. XLVIII, 4O scribitur: Maledictus qui facit opus Domini negligenter."
4928,274,11,151,"no","Unde quia tales pastores conversi in lupos rapaces fingere possent innocenciam ovinam in taliter strangulando subiectos, ideo secundum doctrinam Christi Math. VII, I6: A fructibus eorum cognoscetis eos. Possumus igitur intenciones eorum iudicare per opera, ut quod non inordinate diligunt bonum subditorum sed caritative ipsos subditos ad bonum glorie si sint in capitulo Apostoli Act. XX, 33: Argentum, inquit, et aurum aut vestem nullius cupivi sicut ipsi scitis. Et si obmittunt spiritualiter lucrifacere filiis principaliter questui intendentes et decidentes a caritate fiunt lupi rapaces. Et quomodocunque videtur quod taliter prosequentes temptantes Deum dimittentes tutam viam paciencie eligunt ambiguam ex qua de sibi dubio corruent a caritate et gracia que est infinitum peius quam omnium bonorum fortune perdicio. Unde quidquid dixerimus, videtur quod temporalium ceca cupiditas sit in causa, et illa indubie sapit negocium seculare a clero prohibitum; II. Thym. II scribitur: Nemo militans Deo implicat se negociis secularibus. Ex modo ergo conversacionis sensibilis iudicari potest probabiliter intencio conversantis, ut si circa questus temporalium imponit sollicitudinem laborum et finem licium, signum est evidens, quod est precipua causa eorum. Finis ergo vel fructus post nactum dominium aut possessionem docet quod huiusmodi non gracia correpcionis et profectus ecclesie sed propter zelum vindicte aut libidinem dominandi tam sedule prosequitur. Si enim propter bonum ecclesie, tunc defenderet possessiones nactas ad maiorem utilitatem ecclesie quam adversarius quem prosequitur. Aliter enim zelo proprietatis exponunt se periculo, ubi ex sibi dubio foret utilius ecclesie quod bona dicta forent per adversarium occupata. Non ergo est Christi discipuli et specialiter clerici secundum racionem proprietarii in causa tam ambigua litigare."
4929,274,12,151,"top","Similiter, dato quod temporalium repeticio in foro contensioso foret licita, non ex hoc sequitur quod clerico. "
4930,274,12,152,"bottom","Nullus enim talis debet habere quitquam civiliter sed pure ex gracia, non oneratus ad possidendum aliquid pro distribucione facienda pauperibus sed contemplative, vivendo de vite neccessariis contentus, ut dicit Apostolus I. Thym. VI. Sicut ergo non sequitur: Procreacio carnalis est licita, ergo clerico; sic non sequitur: Talis secularis occupacio est licita, ergo clerico; et patet destruccio huius fuci. Et per hoc tollitur secundus fucus gentilis quo dicitur quod nisi ecclesiastici pro iure suo sic animose contenderent, periret regimen et ius ecclesie, sic Romani ex paciencia iniurie quam Christus docet Math. V increpant legem Christi, ut diffuse prosequitur Augustinus epistola V ad Marcellinum. Sed quantum ad istud, certum est ex fide quod secundum legem Christi optime regeretur respublica, quia maxime ad Dei beneplacitum, ut patet in fine libri tercii, cum utrobique servaretur implecio mandatorum et per consequens maxime ad rei publice comodum. Et patet quod falsum assumitur, quia exclusa proprietate temporalium a clericis ut in primitiva ecclesia, et tota civilitate devoluta ad laicos, foret (si non fallor) maior virtutum ubertas et maior in republica temporalium copia quam est modo, quia innumerabiles lites talionis, leges ac occupaciones superiorum ad faciendum eis iusticie complementum humanitus excecant prelatos ecclesie ad seculariter faciendum, dum exasperant laicos ad inutiliter contendendum et constituunt prepositos non ad divinum officium sed seculi negocia peragendum. Et sic utrobique tam clerici quam laici forent in virtutibus copiosiores et populi in temporalibus habundanciores; tunc enim exclusa foret radix peccati de domo Domini et laici multiplicantes temporalia qui eis oportunius possent intendere, ut tangitur capitulo... huius libri, et per consequens in omni genere bonorum foret tota ecclesia undique fertilior, et sic politica legis Christi ducens ad hunc finem foret optima, quia pro bono communi utilior. Consideret ergo fictor huius fuci quomodo pretergrediens mandatum Domini cadit in hoc a iure, si quod habuerit; "
4931,274,12,153,"bottom","consideret secundo quomodo utilius foret ecclesie regi secundum institucionem primariam quam Christus docuit quam secundum institucionem cesaream, et videbit quod inconveniens visum sequi ex doctrina Christi non foret nisi restitucio ecclesie ad statum quem Christus docuit. quem oportet de fide concedere esse edificacionem ecclesie."
4932,274,13,153,"no","Legamus ergo doctrinam Christi Luc. VI, 27: Diligite inimicos vestros, benefacite hiis qui oderunt vos, benedicite maledicentibus vobis, orate pro calumpniantibus vos et qui te percusserit in unam maxillam, prebe ei et alteram. et ab eo qui aufert tibi vestimentum et tunicam, noli prohibere, omnia te petenti tribue, et qui aufert que tua sunt non repetes. Hec est lex in qua stat edificacio ecclesie, ut patet de eius cremento primevo; et defectus fidei notat eius practicam."
4933,274,14,153,"top","Ex istis formetur tercio talis racio, ut patet ex XLIII capitulo tercii libri. Legifer noster dominus Jesus Christus, legem per se sufficientem dedit ad regimen universalis ecclesie militantis et non dedit legem ad communicandum vel distribuendum temporalia nisi duntaxat legem caritatis et ad defendendum temporalia virtutem paciendi iniurias, ergo illa per se sufficit eciam melius ad utilitatem ecclesie quam leges humanitus adinvente. Lex enim caritatis est istius perfeccionis quod non est possibile ipsam servantem deficere, faciendo quitquid secundum aliquam legem debet, quia da quod Petrus secundum legem humanam debet facere quod lex caritatis deficiendo non precipit contra, vel concederet hoc ad honorem Dei et utilitatem ecclesie vel contra ista, cum neutrum esse non poterit; si sic, tunc continetur sub lege caritatis, que precipit Deum super omnia esse diligendum et proximum sicut se ipsum. Vel contra ista: In hiis, inquit, duobus mandatis universa lex dependet et prophete, Math. XXIII. Et docet Augustinus epistola III quod in ipsa docetur omnis philosophia sermocinalis prehabita vel moralis. Si autem quod humana lege precipitur sit contra honorem Dei, lex illud precipiens est iniqua, ergo cum plenitudo legis sit dileccio Joh. XII, et lex in hoc complete manifeste perficitur, diliges  "
4934,274,14,154,"bottom","proximum ut te ipsum, patet quod in illa maxima est tota legis sentencia: Omnia quecunque vultis ut faciant vobis homines ita et vos facite illis; hec enim lex et prophete, Math. VII. Et patet quod omnis lex laudabilis sit lex caritatis, quia da quod Petrus publicus iuste iudicet secundum legem contrariam pro Paulo placitantem secundum sentenciam in lege ewangelica non preceptam. Contra: Petrus cum iudicat conformaliter racioni, debet racionabiliter velle pro se ipso conformiter in casu consimili iudicari, et cum omnia illa precipiuntur in dicta maxima, patet quod omne iustum iudicium humanum precipitur in lege ewangelica. Cum ergo Christus docet primum acquirere regnum Dei et hec omnia temporalia addicientur, Math. VI, patet quod hoc sufficit ad christiani dominium acquirendum."
4935,274,15,154,"no","Et quantum ad retencionem vel defensionem patet Math. V quod docet tollerare eciam ablaciones iniustas temporalium, intelligens per tunicam bona virtutis et per pallium bona fortune exteriora. Ymmo Math. XVIII, ut exponitur supra, docet tollerare personales iniurias quocienscunque contigerit nec amplius docet alicubi temporalia bona defendere; cum ergo non tradit legem ewangelicam diminuto, videtur quod de sensu et factis Christi sit discipulum suum pro nullis bonis fortune contendere debere. De doctrina distribuendi temporalia patet tercio huius capitulo."
4936,274,16,154,"top","Similiter, de quanto aliqua lex ducit propinquius ad conformitatem legis nature in que omnia debent sine civili proprietate esse communia, est ipsa perfeccior; sed lex dicta Christi paciendi iniurias et non suscitandi lites pro temporalium proprietate propinquius ducit ad statum legis nature, in quo omnia debent esse communia, quam civilis, ergo ista cum suis regulis est legi civili perfeccior. Sic enim in clericis cessaret proprietas et ex habundancia temporalium quibus sacerdotes renuncciarent et exemplo renunciacionis virtuose cleri mitigaretur avara appropriacio et induceretur caritativa communicacio laycorum. Unde non video quomodo servata lege Christi generaliter sicut debet oportet inniti "
4937,274,16,155,"bottom","humanis legibus, sed facta contencione utraque pars submitteret se humiliter arbitrio proximi secundum epikeiam iudicantis, et antequam excideret a minimo gradu virtutis, dimitteret omne dominium civile possibile et pateretur quantascunque iniurias. Et si ista lex Christi foret universaliter debite observata, non video quin lex per se sufficeret et lex humana superflueret. Quod ergo lex humana sit utilis, hoc est occasione defectus paciencie et caritatis in parte alterutra contendente. Ideo dicit Apostolus quod omnino delictum est quod iudicia secularia occupant christianos; quod autem secundum doctrinam Christi iniuria sit taliter tolleranda propter observanciam virtutis, demonstratur ex hoc quod omnis virtus vel gradus virtutis est infinitum melior homini quam foret aliquod dominium civile possibile (ex capitulo primi huius); cum ergo iuxta primum principium moralis sciencie magis bonum sit magis eligibile, sequitur quod bonum virtutis sit eligendum postposito bono fortune. Et per idem sequitur quod premium passionis iniurie proximo sit infinitum melius quam bonum vindicte proprie, ut testatur Salvator Math. V et alias diffuse disserui. Ista igitur lex Christi pacificaret et prosperaret rempublicam plus quam alique leges humane possibiles. Et patet quod utilius est pati pro iure ecclesie quam civiliter litigare."
4938,274,17,155,"top","Hic sunt duo fuci (ut supra I): Primus dicit quod sic paciendo periclitaret inopia, cum tanta sit multitudo predonum, sed (ut replicavi superius) defectus fidei et diligendi tepiditas est in causa huius ficticie. Ille enim qui non vult pati proximo instar sui et suorum discipulorum corporalem penuriam, quomodo pateretur sanguinis effusionem vel ablacionem bonorum fortune pro defensione iusticie? Nam lex Christi precipiens pati iniurias est pura iusticia; ille ergo qui non vult proximo abdicare seculare dominium et pompam seculi, quomodo constaret usque martirium in causa Dei? Patet eciam in sic dicente fidei blasfema modicitas, nec incipit mergi cum Petro nec laborari scenofactorie cum Paulo nec "
4939,274,17,156,"bottom","mendicare cum Francisco; sed hoc inquietat quod non regnat seculariter cum Augusto. Ubi ergo est fides nostra de hoc? Nec dum credimus quod diabolus et membra eius forent Christo cum suis membris racione observancie legis sue plus valida? Ista ergo non est fides per quam sancti pauci in numero vicerunt regna, circumeuntes in melotis et pellibus caprinis, quibus dignus non erat mundus, ut dicit Apostolus, ubi supra."
4940,274,18,156,"no","Secundus fucus hoc dicit quod sic pati iniurias, cum sit consilium, non obligat nisi eroycos, cuiusmodi sunt sancti ab ecclesia canonisati; ideo cum satis sit servare communem caritatem et securius quam gradum altum ascendere, ubi lapsus foret gravior; talia consilia non obligant mediocres; et ista vulpecula extingueret religionem Christi, cum iuxta hoc cuncta consilia forent cassa, quia quilibet abnuendo diceret quod ipsum non obligant, cum sit infirmus. Si (inquam) Christus consulit christiano in aliquo, cum non possit esse consiliarius inprudens, inutilis aut deceptorius, ut patet Ysaie IX, eo quod consiliarius Deus fortis, patet quod quicunque suus consultus non minus propter reverenciam consulentis, quam propter utilitatem consilii non debet ipsam parvipendere sed satagere ad eius implecionem, et per consequens omne consilium Christi obligat quemcunque ipsam consultum, cum debet ipsam acceptare et accepta diligencia apposita ad eius implecionem satagere. Aliter enim sic frustrans Dei consilium incurreret indignacionem consulentis et penam dampni quod ex defectu eius implecionis contingeret. Aliter enim foret in capitulo negligencie accidiosorum, qui in vacuum graciam Dei accipiunt et qui resistunt Spiritui Sancto, de quibus Act. IX."
4941,274,19,156,"top","Item, omnis christianus viando debet amplius Deo servire atque perfeccius quam facit de facto, cum nemo usque ad unum servit Deo in omnibus, sicut debet. Nam I. Joh. I, 8 dicitur: Si dixerimus quoniam peccatum non habemus, ipsi nos seducimus, et veritas in nobis non est. Et Jac. III, 2 vere dicitur: quantum in multis offendimus omnes. Sed consiliarius predictus non potest excidere "
4942,274,19,157,"bottom","consulendo amplius et perfeccius Dei servicium quam debemus, ergo non potest consulere ad servicium nisi quod obmittendo saltem venialiter peccaremus. Si enim consuleret ad nobis simpliciter impossibile, consilium foret frustra. Si eciam consuleret ad amplius servicium quam debitum sed nobis possibile, irracionabilis foret eius complecio et per consequens irracionabilis consiliacio, cum Deus avare exigeret sibi debitum; patet ergo quod inpossibile est Deum consulere ad amplius servicium suum quam debitum, quia debemus Deum diligere ex toto corde et ex tota mente et ex omnibus viribus propter amplius beneficium preacceptum. Quia ergo vero Deus non potest consulere ad sui servicium nisi ipsum et amplius foret sibi debitum, patet quod non potest consulere nos quitquam facere, nisi debeamus consilio suo obtemperare."
4943,274,20,157,"no","Item, ponatur quod Deus consulat Petro communem vitam in caritate degenti ad aliquod de duodecim consiliis evangelicis peragendum, et ponatur quod dictus Petrus qui nunc non tenetur ad implecionem dicti consilii per adversarium crescat in caritate quousque ex emulacione ampliorum carismatum obligetur ad dictum consilium, et videtur quod sicut Petrus pro hoc b instanti tenetur ad dictum consilium, sic et in principio. Nam in principio scivit eius implecionem esse de voluntate Domini. Sed in hiis que concernunt salutem hominis quoad sibi cognita debet conformare voluntatem suam voluntati divine, ergo in principio debet consilium predictum tempore suo perficere. Aliter enim vane rogaret: Fiat voluntas tua. Et confirmatur ex hoc quod Luc. XII, 47 scribitur: Servus sciens voluntatem domini sui et non faciens plagis vapulabit multis."
4944,274,21,157,"top","Similiter, quilibet debet se disponere ad salutem ampliorem, et cum non sit standum citra gradum sanctitatis in quo obligaretur ad observanciam dicti consilii, sequitur, quod debet disponere ad hunc gradum, et per consequens debet habere illum gradum; et ultra sequitur, quod debet facere quitquid cum paribus, sequitur ad hunc gradum, sed talis est obligacio ad dictum consilium, ergo conclusio. Nam peccatum non obligat quin homo debet servire inculpate, quia aliter viator non peccaret "
4945,274,21,158,"bottom","ergo a pari remissio gracie non deobligat quin homo debet habere graciam ampliorem. Aliter enim fucus peccatorum haberet colorem quod non sit bonum magis ac magis habundare in gracia, ne sic crescens sit Deo deobligacior, sed debitum potest in via ad tantam complecionem Deo solvi, ut fingunt Beghardi quod minister Dei non teneatur sibi in debito ampliori, quod est contra Apostolum Rom. XIII, 8: Nemini, inquit, quitquam debeatis nisi ut illum diligatis, innuens debitum Dei dileccionis et proximi debere esse tempore infinitum et continue debere crescere usque ad statum V. capitulo. Potest autem istud confirmari tripliciter: primo quod superiores ecclesie tenentur maxime ad observanciam consiliorum, cuiusmodi debent esse clerici. In hoc enim sunt superiores vel maiores quod observant striccius legem Christi. Secundo in hoc quod religiosi de ordine beati Benedicti obedire debent abbatibus precipientibus eis inpossibile, ut patet in sua regula; ergo multo magis obedire debemus Christi consiliis. Sic enim omnis religiosus obedit consiliis sui prepositi. Tercio in hoc quod causa non obediendi Deo in consiliis possibilibus renitenti foret vel accidia vel preponderans amor alterius in quo quiescit et utrobique sapit peccatum. Ideo indubie quicunque diligit plus quietem vel ocium quam Dei servicium supererrogandum sibi possibile ut sic peccat; et hinc sancti videntes quod non perfecte serviunt Deo in via, ut debent in statu innocencie, confitentur se peccare quotidie vel continue. Ideo caveat sic fingens sub pena peccati mortalis quod non diligat aliud plus quam Deum. Quod contingit si preeligit ocium ante augendum Dei servicium."
4946,274,22,158,"top","Ex istis videtur quod quodlibet Christi consilium obligat quemlibet viatorem sub pena peccati mortalis aut venialis vel sub debito carencie premii, quod ex huius consilii observancia sequeretur. Concedatur quod virtuosior est Deo obligacior et propter opus minus malum de genere peccat gravius, quia maiorem ingratitudinem incurrit et a gracia maiori decidit. "
4947,274,22,159,"bottom","Unde pro planiori de claracione illius materie notandum quod preceptum et consilium potest sumi pro veritate quam Deus mandat aut consulit, ut Joh. XV, I2: Hoc est preceptum meum ut diligatis invicem; secundo accipitur pro actu precipientis aut consulentis, ut I. Corinth. VII, 25: Consilium autem do tamquam misericordiam consecutus; sic ergo audiuntur mandata et consilia que iurisconsulti faciunt. Sed tercio intelligitur aggregative sive simpliciter pro veritatibus, ut mandata fuerint vel consulta. Et sic beatus Johannes vocat mandatum Veritatis ex novitate sue promulgacionis mandatum novum, Joh. IIo. Secundo notandum, quod aliqua semper obligant non pro semper; ut omnia mandata affirmativa, que semper teneor servare pro tempore suo sed non teneor ad actualem observanciam suam semper, sed satis est quod observem illa actualiter pro loco et tempore oportunis: interpellaciones multas facio de actuali diligencia Dei et observancia sabbati et de veneracione parentum, cum teneor semper habere dum fuero habitum fidei, spei, caritatis ad observanciam omnium mandatorum; precepta autem negativa semper teneor servare, scilicet pro meo sempiterno. Et sic prevaricator vie post beatus in celo tenetur non occidere vel mechari, que quia non sua integritate conservat, ideo tempore peccat, licet autem non observat in celo quod non mechatur, tamen observat in celo quodlibet mandatum negativum, ut puta quod non nunc mechatur; et quoad preteritum est dispensacio per remissionis graciam sibi datam. Unde solus ille qui potest peccatum remittere potest secundum partem cum peccato huiusmodi dispensare, licet autem Deus non potest licenciare hominem ad mechandum, potest tamen dispensare cum homine quod nolens amplius peccare sed observans mandatum de cetero simpliciter non dampnetur."
4948,274,23,159,"top","Et sic videtur quod cum mandatis negativis potencia infinita dispensare poterit non simpliciter, sicut nec cum affirmativis, sed secundum quid; ut sicut homo non tenetur semper sabbatisare, sic potest Deus facere quod "
4949,274,23,160,"bottom","petimus, non semper debeat non mechari; videtur enim si semper, ideo quelibet restitucio lapsi ad graciam attestatur potenciam infinitam. Est enim unum de mirabilibus concernentibus misericordiam et potenciam infinitam facere quod peccator predestinatus non debeat semper mechari, cum virginem debere non mechari sit mandatum eternum ante omne tempus, sola ergo potencia ante omne tempus potest facere quod David non semper debebat non mechari."
4950,274,24,160,"top","Videtur enim si semper debebat non mechari, nedum quod hoc sit iustum a deo volitum, verum quod in celo ab isto deficiens peccat mortaliter, quod cum non consonat, concedendum videtur quod pro instanti remissionis mechie Deus remittit sibi quod non tenetur non mechari simpliciter pro tempore sibi preterito, sed tenetur non mechari pro tempore futuro perpetuo, verum tamen concedatur, quod quilibet peccator pro statu vie sicut deest sibi plene legis observancia que est sibi satis possibilis, sic deest sibi premium quod pro legis plene observancia possideret; nec est talis carencia plus penalis quam carencia laureole, scilicet ex deessencia doctoratus, martyrii aut virginitatis, non ergo peccant sancti pro statu beatitudinis, quia nichil tunc obmittunt quod debent tunc facere, sed carent dato premio, licet ocasione peccati dotati fuerint ampliori. Nam ante remissionem debeo non peccare, que obligacio non est irracionalis, eo quod inpeccacio est satis possibilis cum tempore suo sive inicio vite mee. Ideo lapsus temporis nullum per se deobligat, licet ponat homo in statu circumstancie, cum qua non potest debitum suum perficere, sicut et facit quodlibet peccatum; et ideo non posset remitti nisi interveniente infinite misericordia redemptoris; licet autem semper teneor sabbatum servare, non tamen semper teneor solvere debitum uxorate, quia nec teneor in patria habere habitum ad solucionem istius debiti inclinantem, nec tunc sempiterne habere actum istius operis, ad quem actus interpellati vie antecedenter disponerent, sicut errando sompniant Sarraceni. Habent enim beati perpetuum sabbatismum, de quo Heb. IV, sicut et perpetuo "
4951,274,24,161,"bottom","actualiter colunt Deum et parentes aliquos perpetuo venerantur. Et quoad precepta negativa servant illa perpetuo post et ante, nisi in via mechiam in vita sua posuerunt, et hinc in patria ad sui gloriam, sicut est de cicatrice triumphantis militis, relinquitur vestigium quod peccarunt. Supervenit enim gracia finalis perseverancie tegens culpam. Aliquando vero dixi quod Petrus, David et omnes beati qui peccaverunt tenentur semper ad integra mandata negativa, non sub pena sed sub carencia premii, quod inde perciperent, et sic omnis beatus debet semper non mechari; non tamen est penale Magdalene in patria sed in via quod sic prevaricatur."
4952,274,25,161,"top","Tercio notanda est differencia inter preceptum et consilium evangelicum, prout ex opposito distinguuntur: preceptum enim est doctrina Dei generalis, omnem hominem semper obligans sub pena peccati mortalis, eo ipso quo unquam ab eo lapsus fuit. Unde beati quia pro tempore vie prevaricati sunt, pro eodem tempore peccant mortaliter, sicut dampnati ex prevaricacione continua peccant continue in inferno. Consilium autem est doctrina Dei specialis, solum obligans sub pena venialis pro tempore huius vie. Ideo dicunt doctores quod preceptum est imperfectorum eos obligans sub racione qua servi; consilium autem est perfectorum quod eos supra obligat, subintellige generaliter et semper, sub pena peccati mortalis, sed ad declinandum occasionem peccati eis consulit ut amicis. Unde si sanctus ex ingratitudine Dei occasione consilii inciderit in mortale, hoc est, ex prevaricacione primi mandati et non ex non observancia divini consilii. In patria vero ubi non est periculum vel occasio peccandi, non est consilium ita dictum. Nam in patria non est voluntaria paupertas, ut sapit egenciam quam Christus consulit Math. XIX, 2I: Si vis perfectus esse, vade et vende omnia que habes; nec obediencia preposito coactivo, de qua Luc. IX, 25: Si quis vult venire post me, semper tamquam discipulus meus carissimus abneget semet ipsum; nec reluctacio castitatis, de qua Math. XIX, I2: Sunt eunuchi qui se castraverunt propter regnum  "
4953,274,25,162,"bottom","celorum. Nec effectualis retribucio adversantibus, de qua Math. V, 39: Si quis te percusserit in dexteram maxillam, prebe ei et alteram. Nec supererrogacio operum misericordie, de qua Luc. VI, 3O: Omni petenti te tribue; nec verborum aut iuramenti conpescencia, de qua: Ex omni verbo ocioso quod locuti fuerint homines reddent racionem Deo in die iudicii. Et Math. V, 34: Dico vobis omnino non iurare. Nec occasio peccandi: Si oculus tuus vel pes tuus vel manus scandalisat te, erue eum et proice ab te. Nec moderacio operacionis, ne ex defectu simplicis intencionis incidamus in ypocrisim, de qua Math. VI, I: Attendite ne iusticiam vestram faciatis coram hominibus, nec exemplans conformitas operis ad sermonem, de qua Math. XXIII, 3 dicitur quod pharisei dicunt et non faciunt. Ideo consulit ypocrite primo eicere trabem de oculo suo; nec secularis sollicitudo suffocans verum, de qua ut in principio huius exponitur. Nec fraterna correpcio, de qua Math. XVIII, ut exponitur tercio huius capitulo. Omnia ista duodecim consilia in forma sua primaria non habebunt effectum in patria sed in fructu et sensu secundario observabuntur, sicut mandata eterna. Sed in via sunt ad litteram saluberrima; et utinam nostri religiosi tantum appreciantes consilia hominum et nostri magnates ineuntes humana consilia ad ista consilia medici celestis attenderent, quia indubie sunt a peccatis possibilibus preservativa peccatorum, in quibus lapsum est, purgativa et sanitatis adepte conservativa."
4954,274,26,162,"top","Ideo omnes viantes obligantur ad ista consilia vel eorum aliqua ad minimum sub pena peccati venialis; ad quod iudicandum erit discretus sibi ipsi iudex optimus, videndo quando ex defectu observancie alicuius istorum inciditur in peccatum quod non facit de possibili nisi ex contemptu divini consilii. Iudicetque statum innocencie quam perfecte viator in illo domino servavisset et iudicet quantum post lapsum viator "
4955,274,26,163,"bottom","ex negligencia consiliorum Christi declinat ab illo servicio, et videbit quomodo desidia observandi dicta consilia sit peccatum."
4956,274,27,163,"no","Consideret insuper quomodo omnis ociositas a cremento continuo in merito secundum ultimum date potencie est inductiva in temptacionem et per consequens in mortale; que ociositas ex hoc inducitur quod consilium Christi contempnitur; et videbit quod omne Christi consilium sub pena gravi obligat, cum communiter ex omissione talis consilii inciditur in mortale. Licet ergo viatores carentes discrecione et discreti quibus alia predicta non pertinent non teneantur ad eorum observanciam, sicut nec aliquis semper tenetur ad alicuius eorum observanciam litteralem, tamen omnis homo in casu positus quod eorum foret sibi utilius, quod est quandocunque peccat mortaliter ac personaliter hic in via, tenetur dicta consilia vel eorum aliquid observare. Et consideret miram subtilitatem verborum Christi in pandendo sua consilia quomodo sub pena mortalis obligat in casu ad eius observanciam propter prevaricacionem mandati annexi que alias sequeretur, et quomodo in quolibet Christi consilio sub sensu litterali tegitur mandatum eternum ad quod omnes homines de necessitate salutis perpetuo obligantur. Et tercio quomodo doctrina Christi in preceptis et consiliis sub illo gradu tegumenti et palliacionis in evangelio suo ostenditur; quod nullum obicit, quin aliquid sapit quod sibi proficeret quantumcunque rudis fuerit vel in moribus variatus, nulli deest subtilissimis ministeriis quantumcunque humanitus sit edoctus, et (quod maxime miror) nullas particulares cerimonias humanas exprimit quibus eis universalis observancia vetaretur."
4957,274,28,163,"top","Ideo regula ac religio christiana secundum formam in evangelio traditam est omnium perfectissima et sola pro se bona. Unde vota et religiones humanitus adinvente sapiunt quandam inperfeccionem; ideo in quantum sunt plures in ecclesia talis ordinis, foret ecclesie universali utilius, ut non expedit quod omnes sint monachi nec quod omnes sint fratres quantumcunque servaverint perfecte regulam humanam sub qua "
4958,274,28,164,"bottom","militant, et expedit quod omnes sint Christiani et de quanto striccius servaverint christianam regulam secundum maiorem multitudinem, de tanto plus prodest ecclesie."
4959,274,29,164,"no","Unde Christus non descendit specialiter ad colores vel ad figuras vestium sed earum superfluitatem redarguit Luc. IX, 3: Neque, inquit, duas tunicas habeatis, non negando quin possunt habere quotlibet vestimenta sibi utilia. Sed infamem duplicitatem et excessum ab unitate ecclesie prohibet in hiis verbis. Unus quidem finis vestimentorum laudabilis est ad tegendum corporis et anime bonum; et consistit principaliter in istis tribus: primo in prohibicione aure distemperantis quoad caumam, frigus et pluviam cum sibi similibus, secundo quoad tegumentum membrorum pudendorum et aliorum racione peccati vilescencium quoad penitenter recolendum peccatum nature, racione cuius necessitati sumus post lapsum a statu innocencie uti talibus."
4960,274,30,164,"no","Secundus finis abusus illiciti stat in tribus, primo in vestium superflua multitudine, Math. VI, 2O: Thezaurisate vobis thesauros in celo, ubi nec errugo nec tinea demolitur; secundo in vestium preciositate Luc. XVI, I9. Homo quidam erat dives et induebatur purpura et bisso; et tercio in sculpture mollicie aut suavitatis curiositate ut Ys. III, I8: In die ista aufert dominus ornamentum calciamentorum et cetera, et Math. XI, 8: Quid ex istis videre? hominem mollibus vestitum? ecce qui mollibus vestiuntur in domibus regum sunt et per consequens non in deserto tunc agentes penitenciam cum Johanne. Unde talibus abutuntur, aliquis propter famam hominibus ostendendam, ut quod sit dives inclitus vel aliter in virtutibus graduatus, aliquis propter apparenciam valitudinis corporalis, ut quod sit elegantis sculpture in corpore et sic fortis; et aliquis propter appetitum honoris questus vel finem alium nocivum anime. Vestimentorum ergo asperitas, vilitas et deformitas commendatur et superaddita duplicitas increpatur."
4961,274,31,164,"top","Similiter, quoad victum Christus suos instruit in communi, quod sint edentes et bibentes que aput eos "
4962,274,31,165,"bottom","sunt. Ex quo Apostolus instructus I. Corinth. X, 25 suos instruit omne quod in macellum venit nichil interrogantes propter conscienciam manducare. Sic quod si Christus in minimo descendisset particularius quoad ritus hominum limitandos, fuisset regula religionis sue in aliquo defectiva. Nunc autem laicus et clericus, coniugatus et contemplativus, servus et dominus, et breviter cuiuscunque viantis condicio potest in eadem vera servitute sub Christi regula militare. Cum omni quidem statu laudabili stat observancia religionis christiane variande, quin oportet ritus et observancias quas Christianus obedienter vovit et capitaliter soli Christo. Sicut enim manus sunt organa organorum, quibus homo nunc assumit et nunc dimittit arma et tegumenta corporis secundum exigenciam racionis, ut patet I2 de animalibus, sic regula evangelica est regula regularum secundum quam religiosissimi nunc ritus et cerimonias observare et nunc istos dimittere secundum quod expedit volentibus in religione tamen sequi Christum."
4963,274,32,165,"top","Unde (si non fallor) expedicius foret ecclesie, in una fide et religione sequi Christum omnes Christicolas, non faciendo divisiones et composiciones ordinum secundum varietates condicionum hominum distinctarum, ut unus dicat: Ego sum Paulus, alius Cephe vel Apollo discipulus. Unde si in aliqua religione religiosus opus fecerit laude dignum, hoc est, in quantum Christi discipulus, et si commiserit quicquam culpabile, hoc est, in quantum singulari proprietate affectus deserit legem Christi. Unde licet de monachis fuerint viri plurimi gloriosi, nullum tamen perversum plus recolui quam Sergium monachum Machometi declarari dydascalum, qui totam gentem Sarracenicam cum multis aliis fecit ad supersticiosam sectam Machometi dampnabiliter declinare. Sic eciam Julianus apostata, Pelagius hereticus et multi alii perversi monachi mixti sunt cum monachis gloriosis ut vel sic discamus quod non ex observancia privati ordinis fit homo aput Deum laudabilis sed ex observancia mandatorum. Si ergo omnes "
4964,274,32,166,"bottom","Christiani observantes assidue legem Christi solum ipsum recognoscentes pro abbate capitali sui ordinis, et sine differencia personalis consideracionis indebite comparate laborarent ad bonum commune ecclesie, fallor si non foret melior in ecclesia quam est modo?"
4965,274,33,166,"no","Nunc vero invidia ex comparacione huiusmodi personalis avaricia ex sustentacione istius private excellencie et ocium a Christi servicio utrobique est dissolucio ordinis christiani. Si enim solum Christum pre oculis haberemus, sibi continue ministrantes in suo officio secundum iustum quinarium metricum circulantes:"
4966,274,34,166,"no","Discas aut ores, doceas recreesve labores, essemus omnes fratres, sorores et matres et per consequens discipuli domini nostri Jesu Christi. Quod si privata obediencia facta homini citra Christum limitat ad maiorem obedienciam factam Christo, ad maiorem utilitatem ecclesie, ad maiorem caritatem persone, ad talem obedienciam prepositi obligati expedit religioni huiusmodi private astringi ex voto."
4967,274,35,166,"no","Et econtra, si vivendo extra religionem privatam plus obediretur mandatis decalogi, plus operabitur ad edificacionem ecclesie aut plus servabitur de vinculo caritatis, indubie perfeccior est ista religio christiana, sine qua nemo salvatur, quam religio hic privata. Nec dubium quia istud potest contingere cum ineptus prepositus potest esse subditis suis in scandalum. Obediencia enim facta preposito non est meritoria, nisi de quanto coincidit cum obediencia facta Christo. De ista materia diffusus sermo est inferius. Sed redeun do ad propositum videtur quod servando consilia Christi et specialiter istud Luc. VI, 3O: Qui aufert que tua sunt ne repetas, sed de alimento et tegumento contentus omne debitum fratri suo instar Christi dimittere, ut docet Veritas Math. XVIII eius discipulum."
4968,274,36,166,"bottom","CAPITULUM DECIMUM QUARTUM."
4969,274,37,166,"no","Ut supradicta magis appareant, obicitur tripliciter contra ipsa; nam omnis iusticie complecio potest licite"
4970,275,1,167,"bottom","exerceri per clericum; iura civilia et alia humana iura sunt iusta: ergo eorum complecio potest esse iuste executa per clericos, specialiter cum stat clericum habere quantamlibet hereditatem temporalem cum patrimonio Christi. Minor patet ex hoc quod Christus Math. XXII, precepit censum dari Cesari, sed in persona propria solvit didragma ministris Cesaris Math. XVII, 23. Et tercio submisit se gratis Pylato seculari iudici Romani imperii iudicandum Math. XXVI. Unde et ista lege usus est Paulus Act. XVI, 36 nolens exire de carcere, antequam magistratus ipsos iniuste incarcerantes legittime liberassent. Nunciavit, inquit scriba, carceris custos verba hec Paulo, quia miserunt magistratus ut dimittamini. Nunc ergo exeuntes ite in pace. Paulus autem dixit eis: Cesos nos publice, indempnatos, homines Romanos miserunt in carcerem et nunc occulte nos eiciunt. Non ita, sed veniant, et ipsi nos eiciant. Unde cum tutela huius legis vendicavit libertatem civium Romanorum. Nam Act. XXII, 25, postquam Paulus astrictus est loris, dixit centurioni: Si hominem Romanum et indempnatum licet vobis flagellare? et racione huius legis, quia civis Romanus fuit, liberatus est. Unde Act. XXV, IO secundum iura civilia appellavit: Ad tribunal, inquit, Cesaris sto, ubi oportet me iudicari. Judeis non nocui, sicut tu melius nosti; si enim nocui aut dignum morte aliquid feci, non recuso mori. Si vero nichil est horum, qui hii accusant me, nemo potest me illis dare. Cesarem appello. Cui Festus cum consilio locutus respondit: Cesarem appellasti, ad Cesarem ibis."
4971,275,2,167,"no","Unde et approbacionem huius legis cesaree ostendit illud Apostoli Romanorum XIII, I, dicentis quod principes seculares habent a Deo potestatem, cui obediendum est, sicut docet Petrus, I, Petri II. Unde et Sapiencie VI, 4 alloquitur sapientes reges dominus, quoniam data est vobis potestas a Domino et virtus ab altissimo. Modus vero practisandi hanc potestatem, habetur Deuter. XXI et I Cor. VII, ut patet primo libro, XXIII capitulo"
4972,275,3,167,"top","Quantum ad istud argumentum patet quod non directe militat contra difficultatem. Nam aliquis est pure "
4973,275,3,168,"bottom","clericus et aliquis semiclericus, ut clericus cesareus qui mixtim habet officium clerici et laici cuiusmodi sunt clerici possessionati civiliter. Dicit ergo responsio supradicta quod repugnat legi pure clericum cum isto officio contendere pro temporalibus suis in foro litigioso. Ad quem sensum compositum patet quod falsum assumitur, cum mercari, filios procreare et actus inducentes irregularitatem facere repugnat clerico, que sunt val de licita in laico; nec negandum est sed concedendum, ut patet capitulo tercio partis... habundanciam esse licitam; et sic licet Christiano secundum leges illas bona sua repetere sed licet operi edificare hanc repeticionem, ut dictum est de conquestu, de excommunicacione atque iuratorio."
4974,275,4,168,"no","Sunt autem tres condiciones requisite ad iustificacionem persecucionis in temporalibus secundum leges humanas; primo quod persequens observet undique regulas caritatis, et huiusmodi primo oportet quod habeat secundum humanas leges iusticiam ad petitum, et secunda pars adversa tunc deficiat a iure humano quoad dominium vendicati. Preterea condicio maxime neccessaria habet, si est, quatuor condiciones inseparabiliter consequentes: primo retrahit omnem rancorem vel invidiam persecuti; secundo preponit amorem fratris, quem ista persequuntur, sic quod infinitum plus amet correpcionem et vitam virtuosam illius quam totum temporale pro quo sic placitat. Aliter enim non servaret caritatem fraternam. Tercio disponit hominem in se ipso deponendo omnem zelum vel appetitum vindicte et tollendo omnem turbacionem mentis que a cultu divino distraheret vel animam anxiaret; quarto rectificat intencionem persequentis quoad Deum quod principaliter intendat honorem Dei, utilitatem ecclesie, et dimissa affeccione proprietarii intendat et appetat quidlibet appetibile in suo ordine. Possunt autem iste condiciones ex fide demonstrari esse necessarie, quibus debite servatis cessarent, ut estimo, contenciones tam ecclesie quam civiles."
4975,275,5,168,"top","Secunda condicio ex hoc evidet quod lex humana nemini suffragatur adiudicando sibi dominium nisi qui secundum titulum illius legis vendicat sibi illud. Si enim "
4976,275,5,169,"bottom","non secundum leges humanas haberet placitans iusticiam ad quesitum, quid ad iudicem civilem in causa aliena cognoscere? Si enim quis pure ex titulo iusticie naturalis vel pure ex elemosina condicionata ad debitum Dei servicium, quis quitquam possideat? Nichil autem ad civilem iudicem quoad hoc de isto discutere. Unde clerici seculares vel religiosi possessionati non dominarentur civiliter, non contenderent legittime pro suis possessionibus plus quam fratres; lex enim humana discutit quod sui defensi habent iusticiam civilem, cum de iure nature vel elemosine non statuit Quirinus leges, quod si polliticus oppressum iuvat quoad istos titulos, hoc facit in quantum theologus vet nudus adiutor auctoris nature."
4977,275,6,169,"no","Tercia vero condicio ex hoc patet quod regulat racione proprietatis multas partes, secundum singulos, simul tempore super eodem civiliter dominari; ergo si pars activa habeat iusticiam civilem ad suum dominabile vendicatum, tunc pars adversa deficit a tali iusticia; et hinc non licet clericis communicantibus eodem dominabili tunc circa idem contendere; ex adverso una communitas contendit contra aliam communitatem racione proprietatis, que est seminarium tocius contencionis civilis. Ideo Hostiensis in principio lecture sue dicit quod iura civilia per Caym introducta sunt et post continuata sunt per generaciones gentilium, ut declaravi III huius, I8 capitulo."
4978,275,7,169,"no","His visis conceditur minor argumenti primi, scilicet quod iura civilia sunt iusta, licet sunt a malo. Verumtamen multa sunt vocata iura humana que sunt iniusta, ut ostenditur epistola XXXVII; et specialiter practice talium iurium sunt iniuste; ideo Christus et sui discipuli, quia renuerunt esse proprietarii renuerunt communiter secundum iura humana contendere. Quod autem semiclerici contendunt, hoc est post possessionem proprietatis in ecclesiam introductam et non secundum racionem qua clerici."
4979,275,8,169,"top","Quantum ad triplicem confirmacionem a Christo assumptam patet quod concludit duo vera: primum quod "
4980,275,8,170,"bottom","stat civiles dominos facere auctoritate Dei iusticie complementum; secundum quod Christus et sui discipuli obedire debent nedum secularibus dominis sed eciam discolis et tyrannis. Sed absit fidelem ignoranter deceptum credere, si Christus et sui discipuli debent iniurias pati a discolis, ergo per idem debent inferre iniurias. Christus et sui discipuli debent sustinere, si quis eos in servitutem redigit, si quis sua devorat, si quis extollitur vendicans tyrannice principatum et si accipit eorum bona ad suscipiendum suam tyrannidem, ymmo si quis eos in faciem cedit; ergo per idem debent fratribus suis inique agendo ministrare conformiter. Nam iuxta Apostolum II. Cor. XI, in paciencia illa est sapiencia et in agencia est pura insipiencia. Et idem non sequitur: Christus et sui discipuli pati debent practicam iuris humani; ergo per idem debent ipsum ius discendo et docendo active practisare. Ille qui novit distinccionem inter accionem et passionem quomodo omnis passio est iusta eciam illata ab racione iniusta, non foret deceptus isto fuco sophistico."
4981,275,9,170,"top","Quantum ad confirmacionem captam ex factis Apostoli vellem quod arguentes per locum a simili attenderent ad causam, ad modum et ad intencionem Apostoli. Nam Act. XVI noluit exire carcerem ex mandato lictorum pro causa triplici: primo quia remansisset in taliter exeuntes accusacio propter exitum illegalem, secundo quia presupposuissent fatue se maiori discrimini quia a minus legalibus hominibus capcioni, et tercio quia magistratus non sic penituissent recognoscentes suam iniuriam. Et conformiter ad secundum actum Apostoli patet quod secundum partem iustam legis quirine mitigavit caritative tortorum iniuriam, quod valde convenit Christi discipulo, cum Christus sepe Judeos ex lege propria confutavit. Ad tercium factum Apostoli appellantis Cesarem patet quod appellacio ab iniuriante ad superiorem iudicem est de lege nature; ideo licet viro ecclesiastico servato modo hanc exequi. Ideo notarent hoc allegantes quod Apostolus hoc non fecit pro lucro temporali vel zelo vindicandi suam iniuriam (ut postea pa tuit in effectu) sed ut prolongaret vitam "
4982,275,9,171,"bottom","suam ad honorem Dei et utilitatem ecclesie, non ad evacuandum impetuosas iniurias persequencium; et sic faciendo hoc utique ex caritate creditur in illo opere per instigacionem Sancti Spiritus esse doctus. Sed que similitudo concludendi a simili: ergo per idem licet clerico pro beneficio ecclesiastico vel bono temporali contendere? pensa causam Apostoli et circumstancias sue appellacionis et fac secure similiter."
4983,275,10,171,"no","Quantum ad ultimum allegatum de approbacione divina secularium potestatum, quis dubitat quin pro statu vie ad direccionem sponse Christi sit utilis et eius practisacio in rebelles Christi legibus legalis ac meritoria? Ymmo (ut sepe ostendi) secularis potestas est tyriaca specialiter ritualis ad mitigandum superhabundantem insolenciam clericorum. Cognoscat igitur arguens ex iusto opere ad iniustum, per locum ab insufficienti similitudine quomodo Deus principaliter attendit ad modum operis, et tunc pudebit arguere: Si sanctus fecerit istud opus, ergo per idem licet nobis facere opus nature consimilis sine observancia boni modi."
4984,275,11,171,"top","Secundo principaliter ad idem arguitur per hoc quod tempore apostolorum ante dotacionem ecclesie commisse sunt multe iniurie intra ecclesiam, quas opportet esse correctas intra ecclesiam et per consequens aput clericos altrinsecus executos. Aliter enim cessaret contra doctrinam Christi, Matth. XVIII, fraterna correpcio et contra doctrinam Apostoli I. Cor. V, I3: Auferte malum de medio vestri. Et I. Thess. V, I4: Rogamus vos fratres, corripite inquietos. Quod autem tempore apostolorum erant huiusmodi pseudoapostoli, patet ex cronicis hystorie scolastice, ymmo et Johannes meminit I. Joh. II, I8: Sicut, inquit, audistis quia antichristus venit, nunc antichristi facti sunt multi. Unde scimus quia novissima hora est. Ex nobis prodierunt set ex nobis non sunt. Tales autem erant heretici tempore Johannis Evangeliste Ebyon et Cheriptus et tempore Apostoli Alexander. Unde I. Joh. IV, 3: Omnis spiritus qui solvit Jesum, ex Deo non est, et hic est antichristus de quo audistis quoniam venit. Et II. Joh. 7: Multi seductores exierunt qui "
4985,275,11,172,"bottom","non confitentur Jesum Christum. Sentencia enim apostolorum fuit quod omnes nomine Christiani qui non confitentur regulam quam Christus in evangelio docuit non esse ad literam observandam sunt pseudoapostoli et antichristi, de quibus nimis multi hodie sunt in mundo. De illis loquitur Apostolus II. Cor. XI, 26: Periculum, inquit, in falsis fratribus; de quorum numero fuit Alexander erarius qui multa mala ostendit Apostolo, ut II. Thim. IV, I4: Reddet, inquit Apostolus, ei secundum opera eius quem tu devita, valde enim restitit verbis meis. Oportet ergo in ecclesia fratres constitui, ut proporcionaliter iudicent ad delictum fratres suos, sicut ostendit Apostolus I. Corinth. V, I2. Nunc, inquit, de hiis qui intus sunt iudicatis; nam eos qui foris sunt Deus iudicabit."
4986,275,12,172,"top","Pro responsione ad istam racionem oportet notare tria; primo quod ecclesia habet intra se ex lege scripture ius per se sufficiens ad sedandum omnem defectum intra ecclesiam, ut patet ex sufficiencia legis Christi XLI et XLIV capitulis tercii libri declarata. Secundo notandum est quod iudex vel iudicium quoddam est speculativum, quoddam practicum. Speculativum non est nisi actus racionis, qui est sentenciam speculantem discernere. Iudicium vero practicum est sentenciam practizabilem in ordine ad opus discernere; et fit utrumque tam bene quam male. Unde I. Corinth. II, I5: Spiritualis iudicat omnia; et male, ut I. Corinth. IV, 3: Michi autem pro minimo est ut a vobis iudicer. Bene autem fit iudicium practicum, ut I. Cor. V, 35: Jam iudicavi prius eum qui sic operatus est in virtute domini nostri Jesu Christi tradere huiusmodi hominem Sathane in interitum carnis, ut spiritus salvus fiat. Omne autem tale iudicium fuit auctoritate ecclesie, quia Joh. V, 22 dicit Christus quod pater omne iudicium dedit filio; et variantur talia iudicia secundum varietates legum ipsa exemplancium: Male autem fit tale iudicium, ut patet Act. XXIII 2 de principe sacerdotum Anania precipiente astantibus os Pauli percutere. Et "
4987,275,12,173,"bottom","sequitur: Tu sedens iudicas me secundum legem et contra legem iubes me percuti. Sed iudiciorum practicorum aliquod est seculare, aliquod spirituale et aliquod mixtim. Seculare quo primo iudicatur de iusto vel iniusto circa bonum temporale, cuiusmodi sunt bona fortune vel nature. Spirituale vero iudicium est, quo primo iudicatur de vicio vel virtute private vel publice, de quo I. Cor. V. Et mixtim Tit. I, 5: Reliqui te Crete ut ea que desunt corrigas et constituas per civitates presbiteros; sicut et ego disposui tibi. Cum autem oportet esse episcopos hospitales (ut ibi dicit Apostolus), patet quod adiudicat eos recipere temporalia a subditis ad divinum ministerium peragendum. I. ad Thym. V, I7 scribitur: Qui bene presunt presbiteri duplici honore digni habeantur, maxime qui laborant in verbo et doctrina. Dicit enim scriptura: Non infrenabis os bovi trituranti, et: Dignus est mercenarius mercede sua."
4988,275,13,173,"no","Istis premissis dico tercio cum Apostolo I. Corinth. VI, I9 quod necesse est esse in corpore Christi mistico membra sufficiencia ad eius regimen secundum iudiciariam potestatem iuxta legem scripture. Aliter enim corpus Christi foret imperfeccius quoad istud quam corpus bestie cui deputate sunt leges et organa ad regendum se ipsum sine iuvamine inferioris bestie. Quantum vero ad privatum iudicium spirituale dicit Christus generaliter suis discipulis: Quecunque ligaveritis super terra, erunt ligata et in celis et queque solveritis super terram erunt soluta et in celis Math. XVIII, I8. Et quantum ad publicum spirituale iudicium, patet ex lege correpcionis fraterne quomodo est sufficiens intra ecclesiam, ut patet Matth. XVIII, et tangitur, tercio huius IV et XLIV capitulis."
4989,275,14,173,"top","Quoad iudicium seculare patet quod ecclesia infra se ipsam est sufficiens quoad illud. Unde tempore Apostoli exorbitarunt Corinthi querentes iudicium in talibus ab infidelibus, in quibus habundarunt gentiliter iura civilia I. Corinth. VI, 5 scribitur: Ad verecundiam vestram dico: sic non est inter vos sapiens quisquam qui possit iudicare inter fratrem et fratrem suum? sed frater cum fratre in iudicio contendit et hoc aput infideles. Secundo probat irracionabilitatem talis vage exaccionis "
4990,275,14,174,"bottom","ex hoc quod cecitas est audere iudicari aput iniquos et non aput sanctos, cum primi cicius declinarent ad iniusticiam, deprimendo pauperes pro munere, et deficiente eis in lege inculpabili tardabunt facere iusticie complementum; quorum omnium opposita contingerent aput sanctos. Nec valet dicere quod sancti non sunt digni iudicare de talibus ex hoc quod gentiles qui foris sunt in facie sunt solempnes. An, inquit, nescitis quoniam sancti de hoc mundo iudicabunt, quomodo ergo indigni estis, ut de bonis fortune minime iudicetis. Sancti enim erunt supremi iudicis assessores in die iudicii, patet Math. XIX: Amen dico vobis quod vos qui secuti estis me in regeneracione, cum sederit filius hominis in sede maiestatis sue sedebitis super sedes iudicantes duodecim tribus Israel. Perfeccius ergo est iudicare tam solempniter iteratam generacionem infidelium finali iudicio quam iudicare caduca temporalia iudicio temporali. Ymmo (si bene perspicimus) exemplo fidei sanctorum et testimonio carencie operum misericordie Christianis prescitis tam gentes perfide quam Christiani impii in finali iudicio dampnabuntur. Patet Math. XXV. Secunda racio Apostoli sic formatur: Nescitis quoniam angelos iudicabimus, quanto magis secularia? Sponsa enim Christi approbabit sentenciam sponse sue, contestando diligenciam bonorum angelorum et nequiciam malorum, tam quoad insultacionem invidam quam quoad eorum victoriam, et sic utrobique quantum ad restribucionem accidentalem iudicabit sponsa Christi utrosque angelos. Sed, rogo, considera per quam legem? indubie pure per legem scripture que si sit sufficiens ad ardua multo evidencius sufficit ad minima."
4991,275,15,174,"top","Ex istis formetur hec racio: Stultum est ecclesiam iudicari per exteros, cum iudicandus possit melius iudicari per intrinsecos sed membra ecclesie possunt apcius iudicari seculariter per suos intrinsecos quam suos extrinsecos; ideo per istos sunt taliter iudicanda. Sed cum ecclesia habet membra disparia, ideo determinat Apostolus que membra ecclesie debent occupari circa talia iudicia. Secularia, inquit, iudicia, secularia si habueritis, contemptibiles qui sunt in ecclesia, illos  "
4992,275,15,175,"bottom","constituite ad iudicandum; contemptibiles, id est, inferiores active vite deditos, non contemplacioni et predicacioni verbi Dei. Sed quia glossa communis dat inter alios sensum yronicum, quasi intenderet Apostolus non constituendum tales ad iudicandum, ideo videndum est de illo sensu. Scribit enim Augustinus in libello De Opere Monachorum VIII capitulo: Sapientes qui in locis consistebant fideles et sanctos non qui hac atque hac propter evangelium discurrebant talium negociorum examinatores esse voluit. Unde nusquam de illo scriptum est quod aliquando talibus vacaverit a quibus nos excusare non possimus, etsi contemptibiles simus, quia et hos collocari voluit, si sapientes defuissent pocius quam ut negocia Christianorum differentur in forum."
4993,275,16,175,"top","Ecce iste sanctus vult quod abiectissimi iudices ecclesie iudicarent secundum legem Christi de talibus antequam ad humanum litigium. Unde Gregorius I. Pastoralium XVIII capitulo ecclesie rectoribus et vacandi studia precipit et consulendi remedia ostendit dicens: Secularia negocia et cetera, ut illi videlicet dispensacionibus terrenis inserviant quos dona spiritualia non exornant, ac si apercius dicat quia penetrare intima nequeunt saltem necessaria foris operentur. Item, XIX Moralium super primo Job.: Causam quam nesciebam diligentissime investigabam scribit Gregorius; sic Apostolus dicit contemptibiles qui sunt in ecclesia intus constituite ad iudicandum; auditores etenim suos ad veritatem sapiencie ad linguarum genera, ad prophecie quoque indaganda misteria succendebat, dicens: Emulamini spiritualia magis ut prophetetis. Sed quia spiritualia dona omnino non caperent, si eos terrena negocia depressissent, longe ante premisit, dicens contemptibiles ecclesie constituite ad iudicandum negocia secularia, ac si aperte dicat: Qui minoris meriti sunt in ecclesia et nullis magnorum donorum virtutibus pollent illi de terrenis negociis iudicent, quatenus per quos magna nequeunt bona minora suppleantur. Quos et contemptibiles nominat et  "
4994,275,16,176,"bottom","tamen sapientes vocat cum dicit: Sic non est sapiens quisquam inter vos qui possit iudicare inter fratrem suum? Qua ex re colligitur nisi ut hii terrenas causas examinent qui exterarum rerum sapienciam perceperunt. Qui autem spiritualibus bonis ditati sunt, profecto non debent terrenis negociis implicari, ut dum coguntur inferiora bona disponere, exercitati valent bonis superioribus deservire. Sed curandum magnopere ut hii qui donis spiritualibus emicant nequaquam proximorum infirmancium negocia funditus deserant, sed hec aliis quibus dignum est tractanda committant. Et quia posset contingere quod desint activi qui fideliter prosequantur iusticiam, ideo sequitur in textu Gregorii: Sciendum, inquit, est quod cum desint qui proximorum causis exterioribus deserviant, debent hii quoque qui spiritualibus donis sunt pleni eorum infirmitati condescendere terrenisque eorum neccessitatibus, in quantum decenter valent, caritatis condescencioni servire. Ex ista sentencia huius pape sanctissimi et doctoris patet si diligenter attendimus quod nullius clerici vel speculativi est seculares causas discutere, nisi deficiente activo iudice qui fideliter istis causis attenderet. Et patet quam monstruosum et detestabile est in ecclesia Dei superiores ut papas, cardinales, episcopos et archidiaconos colligere sibi titulo iurisdiccionis dominative omnes causas seculares suorum subditorum gracia questus et libidinis dominandi, pretermissa contemplacione que eis directe competeret cum ministerio seminis verbi Dei; hoc enim nichil aliud videtur quam convertendo pastores in lupos, speculatores in mendicos cecos et canes non latrantes in violosos pre cibi pinguedine vincientes ad subversionem ecclesie sancte Dei."
4995,275,17,176,"top","Redeundo ergo ad textum Apostoli patet quod non yronice sed pertinenti assercione directe docet quomodo inferiores, quos more suo vocat vasa contemptibilia in domo Domini, debent pro discussione causarum secularium materiam deservire. Nec video quid moveret ad intelligendum istud yronice ad sensum contrarium nisi per idem quelibet pars scripture subverti poterit fingendo quod sentit sentenciam contrariam secundum quem "
4996,275,17,177,"bottom","littera sonat, specialiter cum processus Apostoli et alie scripture et vite sanctorum cum scriptis eorum que nobis reliquerant sonant directe in istam sentenciam. Nam Christus reliquit tale iudicium sicut omnes sui apostoli. Ymmo Act. VI, 2 crescente numero discipulorum dixerunt quod non est equum eos ministrare mensis et delinquere verbum Dei; quod tamen ministerium conversacioni apostolice est plus consonum."
4997,275,18,177,"no","Sed triplex evidencia potest fingi: primo quod Apostolus vocat eos sapientes, quod non competit activis mundi prudentibus. Sed ad istud respondit beatus Gregorius, ubi supra, dicens quod scriptura vocat activos sapientes qui bonis exterioribus sic Deum sapiunt quod non pro muneribus vel bonis possibilibus subverterent iudicium iniusticiam perpetrando. Ego autem reor quod Apostolus ideo vocat tales iudices sapientes, quia intendit quod secundum legem scripture, que est sapiencia et non secundum honorem, que est stulticia aput Deum, debeant iudicare."
4998,275,19,177,"no","Secunda evidencia est quod videmus seculares iudices maxime habundantes bonis maxime splendidos et famosos; quomodo ergo forent contemptibiles? Sed ista est ceca obieccio, cum mundo gloriosissimi sunt Deo odibiles et qui videntur esse maximi in facie ecclesie, sunt aput Deum inferiores, ut membra contemptibilia humani corporis sumptuosius, copiosius et diligencius teguntur quam facies vel oculus que sunt membra nobilia. Unde apostoli qui sunt oculi columbini ecclesie, ut patet Cant. I, I4, fuerunt a temporalibus maxime denudati. Apostolus ergo loquitur de iudicio divino: qui humiliores et ministrativiores matris ecclesie vocat maiores; nec forent huiusmodi iudices in tanto precio propter cecam preponderanciam temporalium super spiritualia, ut patet I. Corinth. XII."
4999,275,20,177,"top","Secundo obicitur per hoc quod solum illius est causas discernere qui habet potestatem ad hoc, cuiusmodi sunt solum superiores habentes iurisdicionem in subditis. Sapienciores enim melius iudicarent. "
5000,275,20,178,"bottom","Ad istud dicitur quod omnis iurisdicio est iurisdicio ecclesie et per consequens Christi qui est caput ecclesie. Unde superiores ecclesie abutuntur sua potestate nisi committant causas tales inferioribus si sint ydonei, ipsis superioribus ministeriis occupatis. Quod si propter questum vel libidinem dominandi hec faciunt, meruerunt dampnacionem, decidentes a potestate iuridica et ab ordine christiano, et patet sicut ad secundum."
5001,275,21,178,"no","Tercio principaliter arguitur per hoc, quod post dotacionem ecclesie seminate sunt multe iniurie reciproce de possessionibus clericorum, sed sponsus ecclesie non permittit in membris sponse sue iniurias nisi quas vult ad intra pacificari intra ecclesiam. Cum ergo non licet nisi clericis iudicare clericos, videtur quod necesse est clericos iura concedere ad regulandum clericos et per consequens licet clericis in foro ecclesiastico secundum iura papalia sua repetere; quod forum cum sit satis contenciosum ac seculare, sequitur oppositum sentencie supradicte."
5002,275,22,178,"no","Ad istud tercium argumentum de iure canonico quod videtur quasi autonomatice ius ecclesie, dicitur primo quod ipsum et specialiter post dotacionem ecclesie est licitum, ymmo necessarium. Sed ut patet ex ultimo capitulo huius tercii libri non valet nisi fundet ius evangelicum. Unde si quodcunque ius humanum fundatur et elicitur ex scriptura, si docet et ampliat legem caritatis fraterne et tercio si promovet ad doctrinam, disciplinam et practicam legis Christi, tunc est lex laudabilis; et si ab aliquo istorum defuerit, declinans ad oppositum, est iniqua. Et sic ecclesiastici reccius dicunt ius canonicum ex evangelio explicantes quam ius novum fundantes, sicut sunt evangelice multe leges laudabiles in decretis et decretalibus, ut patet decem primis capitulis huius libri. "
5003,275,23,178,"top","Sed processu temporis, ut scriptura sacra contempta est, que foret regula exemplans iuxta posita, ad videndum si leges humane et earum practice servarent rectitudinem, continue plus et plus a iusticia obliquarunt, in tantum quod maceria circumdans vineam Domini, de qua "
5004,275,23,179,"bottom","Ysaias V, 5, ex curvitate a centro iusticie hodie minatur ruinam. Nam abusus in practica et sinistra legis Christi interpretacio necessitat matrem ecclesiam ad dicendum hodie, sicut tempore viacionis Christi illud Psalm. CXVIII, I26 tempus faciendi, Domine, dissipaverunt legem tuam. Licet enim omnes legiste legis humane fingant quod practica legis sue sit ad defendendum ecclesiam et per consequens ad edificandum eam in virtute et gracia, tamen a nullis vel a paucis fit in opere recompensa. Omnes enim avaricie student a maiori usque ad minimum preponentes in intencione et opere radicem omnium malorum que est excellendi cupiditas."
5005,275,24,179,"no","Sed pro ulteriori declaracione dictorum hic et alibi patet quod lex Christi inscripta nostris codicibus sufficit satis explicite regere matrem ecclesiam, ita quod non oportet legem novam superaddere, eciam post dotacionem ecclesie; ideo iura canonica sunt inventa in scriptura sacra et ad memoriam revocata."
5006,275,25,179,"no","Et quantum ad omnes causas civiles vel beneficiales post dotacionem ecclesie sufficit lex consiliorum Christi brevius et cicius et intricabilius causas tales decidere quam aliqua possibilis lex humana. Patet tripliciter primo per hoc quod in omni causa tali posset iudicare iudex evangelicus quod utraque pars renuncciaret cunctis que possidet, et completo iudicio cessarent iurgia, et sic ex processu temporis rediret ecclesia ad statum quem habuit tempore apostolorum. Quem statum oportet concedere esse perfecciorem quam statum dotacionis hodierne, et per consequens officium ac iudicium dirigens ad divinum statum foret melius quam iudicium sustentans statum ecclesie iam instantem."
5007,275,26,179,"top","Item, Petrus iudex evangelicus sic iudicans iudicaret sentenciam ad quam quilibet christianus tenetur sub pena dampnacionis; quod iudicium non potest esse erroneum, sed omne civile iudicium potest esse erroneum, ergo huiusmodi iudicium Petri iudicis evangelici esset prestancius quam aliquod iudicium seculare. Assumptum patet Luc. XIV, 33, ubi Christus generaliter alloquitur discipulos suos dicens: Omnis ex vobis qui non renunciat omnibus que possidet non potest meus esse discipulus, ubi patet si nullus eorum potest nisi ista condicione "
5008,275,26,180,"bottom","esse Christi discipulus vel salvari nisi renunciando cunctis que possidet."
5009,275,27,180,"no","Item, iudicium Petri evangelici est sentencia summi iudicis et fides ecclesie cui non licet adversari, ergo quicunque iudicaverit sibi contrarium, iniuste iudicat. Ideo manifestum quod nullum iustum seculare iudicium est isti contrarium sed ipsum complecius est iudicio seculari servans ipsum iudicio cui oportet omnem catholicum stare de necessitate salutis; et per consequens talis renunciacio non repugnat civili dominio."
5010,275,28,180,"no","Pro quo notandum quod triplex est renunciacio bonorum vie; prima est renunciacio bonorum huiusmodi, ne unquam preponderent in affeccione hominis magis bonis; et ista renunciacio omnes semper obligat sub pena mortalis peccati: hoc enim est relinquere mundum; quando scilicet ipse vel aliqua eius pars dicit naturaliter se esse bonum in gradu suo renunciare sibi quod secundum sue bonitatis gradum et non ultra vult renuncians ipsum diligere: et illud oportet sub pena dampnacionis perpetue active competere, quia contraveniens in quantum huiusmodi prevaricaretur contra primum et maximum mandatum decalogi."
5011,275,29,180,"top","Sed quia multi conversantes seculariter cecati sunt menciendo se plus Deum et bona virtutis diligere quam temporalia circa que sunt magis solliciti, ideo est secundus gradus renunciacionis clericis eciam activis conveniens qui abdicantes omnem civilitatem pro necessitate fratrum circa temporalia moderate sese sollicitant. Isto modo vixerunt diaconi Act. VII, et sancti conversi vendentes possessiones et ponentes ante pedes apostolorum Act. IV. Sic primo modo renuncciarunt Zacheus, centurio et Cornelius ac omnes seculares conversi ad fidem Christi. Unde cum hac secunda reunciacione stat clericos in ministerio alternare modo quod Apostolus qui omnibus omnia factus est ordinatissime alternavit, nunc factus portitor collectarum que fiebant sanctis in Jerusalem, Act. XI, nunc laborans manibus arte scenofactoria, ut patet Act. XVIII, nunc predicans, nunc baptisans, ut "
5012,275,29,181,"bottom","patet I. Corinth. XIII, nunc regulans socios tam prophecia quam humana prudencia, ut patet Act. XXVII et XXVIII, nunc faciens miracula, ut patet Act. ultimo, et nunc disponens pro ecclesia, ut patet ad Thim. I. Et certum sit quod non habuit quidquam civiliter, quia I. Thim. VI, 8 dicit habentes igitur alimenta et quibus tegamur iis contenti simus, patet quod illa renunciacio eorum qui presunt in sollicitudine distat a priori plurimum."
5013,275,30,181,"top","Tercius summus gradus renunciandi temporalibus est dimissa occupacione vite active pure contemplative ad celestia aspirare. Et isto modo vixit Christus continue et alternatim omnes apostoli; ymmo salvandi quantumlibet oportet secularem, antequam anima separetur a corpore, per duos hos gradus incedere. Quicunque enim saltem in mortis articulo non proicit totam sollicitudinem et affeccionem suam in Deum, abiciendo omnem sollicitudinem et affeccionem mundialem, audenter ei denunccio quod non habebit partem cum Christo in regno post diem iudicii. Ideo intelligendo famosius Christi discipulum qui in fine non apostatat a Christi ordine, ut fecit Scarioth, patet quam vere de virtute sermonis Christus alloquitur quod nemo potest esse sic suus discipulus cum hoc quod nullo tempore vite sue renunciet cunctis que possidet. Cum ergo vix in fine vite convertitur qui toto tempore priori pervertitur, patet quam salubre et rectum iudicium est quemcunque mundo deditum discere tempestive mundum relinquere: quod si sit avarus, secundo palliat quod primo semper renuncciat bonis mundi et in fine vite vult duobus aliis modis renunciare seculo; sed cum oportet quosdam active vivere, exigit immodeste quod de iure humano dicit esse sibi debitum. Hic pono quod iudex evangelicus considerans quod avarus iniuste occupat quitquid habet iudicet secundum consilium Christi Math. XIX, 2I: Si vis perfectus esse, vade et vende omnia que habes et da pauperibus et veni, sequere me. Hoc autem iudicium videtur humanum iudicium in casu isto excellere, cum summus iudex dedit in casu consimili de "
5014,275,30,182,"bottom","adolescente habente multas possessiones iudicium conforme. Si ergo iudices legis humane arguunt per locum a simili, quod talis iudex legis humane dedit tale iudicium, ideo debemus in casu consimili dare conformem sentenciam, quanto magis hoc reduceretur efficaciter de Christo."
5015,275,31,182,"top","Et si dicatur quod seculares volunt stare tali iudicio, sed sicut adolescens audiens hec a Christo abiit tristis, sic et ipsi, vel communes cum avaris phariseis derident taliter iudicantem, sicut pharisei Christum pro consimili sentencia deridebant, Luc. XVI: in isto casu videtur michi quod iudex evangelicus debet precipere in nomine Domini volenti parere dicto consilio quod preservet se ab avaricia et induens caritatem prosequatur sine strepitu secundum tres condiciones rectificantes iudicium humanum et repeticionem suorum secundum illud forum; cum enim lex hec sit Christi de necessitate salutis, evangelicus debet stare pro eius defensione usque ad effusionem sanguinis, et quicunque iudicio isti restiterit, ostendit ut sic se esse sathanam. Judicium vero consilii obligat sub pena peccati vel dampni, sed istud secundum iudicium sub pena dampnacionis inferni. Quod si contempto isto consilio veri evangelici ac isto mandato domini fingatur eius observancia et impetatur proximus dimissa modestia, patet quod ista ficticia non inficit iudicium, sed eos qui volunt impedire et non obedire suis prepositis; sed cum isto iudicio executo fieret Dei voluntati conformius et per consequens ecclesie utilius, videtur quod illud iudicium est reccius. Executo enim tali iudicio rediret ecclesia ad vitam apostolicam in qua omnia erant communia statui paradisi propinquius et undique derelicto fastu seculari religiosius, sicut in vita Alexandri legitur de Bragmannis. Non enim exigitur ad vitam activam huiusmodi seculare dominium, cum contingit multos activos caritative laborare in sua arte, ut Paulus fecit sine libidine dominandi. Non enim licet civiliter dominari nisi gracia "
5016,275,31,183,"bottom","utilitatis ecclesie, ut discoli volentes aliter destruere bona ecclesie excludantur et ipsa bona gracia utilitatis publice et non privati commodi reserventur; aliter enim non deest querens que sua sunt, ex cuius defectu omne concomitans est iniustum, ut patet I. Cor. XIII. Ille ergo qui non consentit consilio superiorum ecclesie ad utilitatem tam communem quam propriam, evidenter docet quod laborat fastu ac avaricia et per consequens auctoritate Dei racionabiliter est privandus"
5017,275,32,183,"no","Probatur autem supercilium cupiditatis ex hoc quod, posita adopcione deoneracionis bonorum fortune cum augmento meriti ex observacione consilii, cece eligitur minus bonum, in quo sistit omniquaque maius periculum. Ex quo plane sequitur quod plus diligitur bonum fortune quam bonum gracie; et per consequens cum plus diligitur consilium mundi quam Dei, deficiente ordinata caritate, prevaricatur in maximum mandatum decalogi."
5018,275,33,183,"top","Et ista videtur sentencia beati Gregorii, XXV Moralium capitulo. Ubi, inquit, est grande studium defensionis, ibi et gravior vis amoris, nam quanto magis quisque terrena diligit, tanto privari eis vehemencius pertimescit. Utrum autem merite in hoc mundo aliquid possidemus, non docemur nisi cum amittimus. Sine dolore namque amittitur quitquid sine amore possidetur, que vero habita ardenter diligimus ablata graviter suspiramus. Quis autem nesciat quin nostris usibus dominus terrenas res condidit, suis autem animas hominum creavit. Plus ergo Deo se ipsum amare convincitur qui neglectis hiis qui Dei sunt propria tuetur. Perfectus ergo christianus, quomodo debet res terrenas iurgando defendere quas precipitur non possidere? Itaque cum res proprias amittimus si per fecte Deum sequimur in huius vite itinere, a magno onere liberati sumus. Cum vero curas rerum huiusmodi nobis itineris necessitas imponit, quidam dum eas rapiunt, solummodo tolerandi sunt, quidam vero servata caritate prohibendi non cum sola cura, ne nostra subtrahant, sed ne sapientes non sua, semet ipsos  "
5019,275,33,184,"bottom","perdant. Plus quidem ipsis raptoribus debemus metuere quam rebus irracionabilibus defendendo inhiare. Illa eciam namque non rapta morientes amittimus, cum illis vero et nunc condicionis ordine etsi corrigi studeant, post percepcionem muneris unum sumus. Quis autem nesciat quod minus ea quibus utimur et plus debemus amare quod sumus?"
5020,275,34,184,"no","Qua in re illud sollerter metuendum est, ne per necessitatis metum cupiditas surrepat rerum et zelo succensa prohibicio impetus inmoderacione distensa usque ad odiose contempcionis turpitudinem erumpat. Dumque pro terrena re pax a corde cum proximo scinditur, liquide apparet, quia plus res ipsa quam proximus diligitur. Si enim caritatis viscera circa raptorem proximum non habemus, nosmet ipsos peius ipso raptore persequimur graviusque nos quam alter poterat devastamus, quia dileccionis bonum sponte deserentes a nobismet ipsis intus est quod amittimus, quia ista sola exteriora perdebamus. Ex istis conclusionibus demonstrabilibus huius sancti patet sentencia quam dixi hic in solucione primi argumenti. Et patet solucio fuci sophistici quo dicitur quod homo peccat nisi prosequatur ius suum, quod est possibile, si sciat servare predictas tres circumstancias prosequendo."
5021,275,35,184,"no","Sed tercio generatur difficultas per hoc quod stat duos activos pro utilitate ecclesie caritative contendere, quis eorum preficiatur in custodem bonorum ecclesie, specialiter cum dicat Apostolus I Tim. III, I: Si quis episcopatum desiderat, bonum opus desiderat. Cum ergo in scriptura sacra docetur explicite talis contencionis sedacio, videtur quod necesse est pro talibus leges novas condere."
5022,275,36,184,"top","Hic dico quod verificacio maioris nunquam vel raro contingeret; pocius enim contenderemus circa excusacionem a tali officio quam circa eius acquisicionem, cum vere dicat Gregorius III. Moralium capitulo: Magna inquit, est servitus secularium negociorum quibus mens vehementer atteritur, quamvis in eis sponte desudetur; cuius servitus condicione carere est in mundo "
5023,275,36,185,"bottom","iam nichil concupiscere; quasi enim quodam iugo servicii premunt prospera dum appetuntur, premunt adversa dum formidantur, ac si quis semel a dominacione desideriorum temporalium colla mentis excusserit, quadam eciam iam in hac via libertate perfruitur, quia nullo prosperitatis desiderio afficitur, nullo adversitatis terrore coartatur; hoc grave servitutis iugum vidit dominus secularium cervicibus inpressum, cum dicat:  Venite ad me omnes qui laboratis et honerati estis et ego reficiam vos, tollite iugum meum super vos, et discite a me, quia mitis sum et humilis corde, et invenietis requiem animabus vestris. Jugum meum suave est et onus meum leve. Asperum quidem est iugum seculi et durum pondus, ut diximus, subesse temporalibus ambire terrena, retinere labencia, velle stare cum non stantibus, appetere transitoria sed cum transeuntibus nolle transire. Dun enim contra votum cuncta fugiunt que prius mentem ex desiderio adopcionis afflixerunt, post ex pavore amissionis premunt. Talia sunt multa dicta sanctorum et quotidiana experiencia cum racione idem testancia, ut ostendi III. libro, capitulo... Causa autem quare nos clerici ignorantes dulcedinem legis Christi tam avide complectimur hec mundi stercora est cecitas intellectus et discrasia affectus, quibus terreno pulvere et carnis lubricitate involvimur. Exhinc enim non venimus ad Christum sequentes eum secundum observanciam sue religionis, ideo salubriter hortatur Luc. XXI fugere gravedinem huius iugi. Attendite, inquit, vobis, ne forte graventur corda vestra in crapula et ebrietate et curis huius vite. Patet ergo quod nullus sapiens caritative contenderet propter occupacionem temporalium conservandam nisi forte foret securus quod magis meritorie et plus ad utilitatem ecclesie de illis disponeret, quam alius quem impugnat, quia aliter temptando Deum exponeret se gravi periculo relicto statu excellenciori, faciliori et securiori; et alleganda in contrarium de sanctis sese impetentibus, non dant fidem, quia si sic fecerint, tunc erant fragiles peccatores. Non enim omnes sancti preservaverunt se continue a peccato."
5024,275,37,186,"no","Quantum ad illud Apostoli patet quod militat directe in contrarium, cum sensus sit quod nemo appetit episcopatum tamquam dignitatem vel honorem sed tamquam opus meritorium intendendi subditis edificandis in religione Christi. Ideo, ut dictum est capitulo IV huius, omnia ista sunt principaliter nomina officii ministerii et laboris, et consequenter convocant premium aut honorem si labor laudabilis hoc meretur et si labor talis defuerit tunc inferunt perpetuum et sic penam."
5025,275,38,186,"no","Et istud considerarent ecclesiastici considerantes quod non est hominis sumere sibi nomen honoris sed hoc ex voluntate speciali Dei, ut dicit Apostolus V. Hebr., et tunc non gloriarentur de tali nomine sed timerent, ne ex cassacione laboris dampnacionem ingererent. Si autem post nomen officii opus eius adicerent, de hoc cum modestia in spe perseverancie congauderent. Nunc autem post dotacionem ecclesie omnia nomina officii eversa sunt cece in nomina pretensi honoris in seculo, ut officium curati non vocatur hodie ut in primitiva ecclesia ministerium, cura sive servicium, sed dignitas vel beneficium, quia non attenditur ad ministerium vel ex eius defectu durum iudicium sed cece ad nomen glorie quoad mundum. Scimus tamen quod summa confusio consequitur eos qui nominetenus presunt et in ministerio desunt."
5026,275,39,186,"top","Quantum ad minorem argumenti patet quod falsum assumitur, cum plene docetur in scriptura sacra constituere episcopum sacerdotem et quemcunque ministrum ecclesie, ut patet in epistolis ad Thimoteum et Thytum, ymmo posita contencione fidelium circa seculare iudicium, ut et civile dominium contendentes obedienter submitterent se iudicio potentatuum superiorum, quorum iudicio emanante ex auctoritate ecclesie foret standum. Sic enim apostoli constituerunt septem diaconos ad ministrandum mensis Act. VI, et Apostolus ordinavit episcopos ad ministrandum peregrinis, ut patet I. Thim. VI, viduas que laverunt pedes sanctorum I. Thim. V, mundo divites gloriatos per virtutes theologicas, quicunque fuerint, in quos populus consenserit I. Thim. VI. Jura enim civilia nisi regulata fuerint per "
5027,275,39,187,"bottom","legem evangelicam sunt iniqua; presecurius, compendiosius et quiecius est activum se ponere in iudicio potentatus ecclesie quam in iudicio multorum mundi sapiencium cum procuratoribus et testibus in forma iuris humani in factis maximis hodie practisati. Et habet spiritualis ecclesie potestatem ad mandandum illud execucioni, quia I. Thim. VI docet Apostolus Thymoteum divitibus huius seculi precipere sic et sic facere... ut exponitur III libro, capitulo... Ille ergo foret infideli deterior qui in ista submissione non obediret suis prepositis, cum non deficeret illis iudicantibus secundum reputacionem suam, quod foret utilius matri sue."
5028,275,40,187,"no","Infidelitatis igitur est signum quod inobediens Christo et suis vicariis audet se submittere fallacibus tradicionibus humanis et non immaculate ac utilissime Dei legi. Sic enim submisit se populus rudis iudicibus eciam Moysi vicariis in iudiciis secularibus, ut patet Exod XXIV, I4: Habetis, inquit, Aaron et Ur vobiscum, si quid natum fuerit questionis referetis ad eos. Unde sicut tempore dotacionis synagoge habebant filii Israel legem intrinsecam ad iudicandum tam de mobilibus quam immobilibus, ut patet Exod. XXI capitulo et Josue XIII et infra, sic indubie est de lege evangelica que per Christum, ut patet Math. V capitulo, est completa."
5029,275,41,187,"no","Nec oportet particulares leges condere, quia docto quales debent esse prepositi, ut docet I. Thim. V ex doctrina Christi, doctoque quod oportet electos testimonium habere a populo, ut docet I. Thim. V de vidua, facile est in populo obediente mandare hoc practice, sicut Thim. I, 5 notat Apostolus: Reliqui, inquit, te Crete ut ea que desunt corrigas et constituas per civitates presbiteros, sicut ego disposui tibi. Si ergo epykeya cum legibus communibus sufficit philosophis gentilibus, ut patet V Ethicorum, quanto magis in lege evangelica sufficiunt cum spiritu consilii maxime legis Christi; ymaginari tamen potest casus in quo licet deficiente fideli iudice coram infideli, ut tyranno, liceret seculari fideli sua repetere."
5030,276,1,188,"no","Sed maior pars murmuris contra istam sentenciam stat in mundi divitibus quos hec sentencia infert esse procuratores et sic omnem proprietatem successionem hereditariam et civile dominium abdicare, ut innuitur Luc. XIV, ymmo eximeretur a prelatis ecclesie potestas condendi leges et subditos iudicandi; quod videtur irracionabile cum tunc supremi ecclesie viverent in tribulacione et magna miseria. Ad primum dicitur quod regnum Christi et sua lex non obviat perfecte civili dominio vel cuiquam bone legi (ut patet inferius capitulo...); dominacionem autem civilem rectificat ut dominantes serviant Deo et ecclesie in caritate. Et sic concedendum michi videtur quod omnes seculares vere divites sunt Dei accomodotarii et procuratores ecclesie matris sue. Et iste titulus satis honorificus quem habent activi ex ministracione communicativa bonorum ecclesie. Debent enim plus amare matrem ecclesiam quam carnales filios vel se ipsos, ut patet I. huius XXIII capitulo. Et ita licet habeant proprietatem civilem, non tamen talem que communicacionem tempore necessitatis a quocunque fratre excluderet, quia repugnat caritati talis proprietas; nec licet habere proprietatem civilem que impediret voluntatem ad deserendum occupaciones circa temporalia si malicia temporis non urgeret et obediencia capiti ecclesie non artaret. Ex quibus tercio sequitur quod vere dominantes civiliter non procurarent sibi gratis onus amplius et per consequens legem. Aliter foret de mundo divitibus quam est modo; non enim aspirarent ut opprimerent partem ecclesie pro temporalibus nec ipsa appeterent sibi vel suis nisi sub ea intencione qua crederent inculpate sue matri proficere. Et patet quod cum lege Christi stat successio hereditaria, sed oportet cum illa successione induere tunicam caritatis, sic quod heres credens verisimiliter alium plus proficere ecclesie occupando suum dominium hoc procuraret vel gratis permitteret. Aliter enim amans sua plus quam Christum qui est una persona cum ecclesia indignificaret se ad habendum Christum salvatorem. Qui, inquit, amat filium aut filiam super me, non est me dignus Math. XVIII, 38."
5031,276,2,189,"no","Quantum ad civile dominium patet quod ipsum sic modificatum stat cum lege evangelica que ipsum et legem civilem rectificat; communiter tamen et famosius dicit aggregative vel simpliciter libidinem vel inordinatam circumstanciam dominandi, modo quo Christus loquitur Math. XIX, 23: Aput homines impossibile est divitem regnum celorum intrare et sic intelligendo quodcunque civile dominium sapit avariciam. Vocavi autem alias civile dominium proprietarium activi viatoris super bonis fortune plene secundum leges humanas, quod fit quando secundum omnem speciem iuris humani ad hoc pertinens licet ipsum ipsa acquirere, defendere et mutare et per consequens sapit coaccionem personalem, ut patet inferius."
5032,276,3,189,"no","Quantum ad illud Luc. XIV de renunciacione, videtur certum quod loquitur de renunciacione civilis dominii, quia renunciare possessis ex puro titulo gracie non posset aliquis nisi decidendo a gracia et per consequens dominum offendendo, quod absit Christum precipere."
5033,276,4,189,"top","Sed ulterius pro ulteriori sensu huius capituli notandum quod Christus duplici racione et exemplo docet quomodo oportet christianum disponi ad hoc, quod sit eius discipulus; oportet enim ipsum odire universitatem temporalium sibi extrinsecam, modo quo dictum est superius XII et proximo capitulis. Ideo dicit: Si quis venit per fidem ecclesie et non odit patrem et cetera, non potest esse meus discipulus. Illud enim odire secundum Gregorium libro XL. Omeliarum XXXVIIa est affeccionem carnalem eorum postponere, de quanto impedirent a dileccione debita salvatori vel tardarent ab incessu in viis domini. Et sic intelligitur dictum Jeronimi X epistola XXXII ad Eliodorum: Nota quod oporteat omnem discipulum Christi intrare religionem sensibilem, cum tunc nulli seculares fierent Christi discipuli et per consequens non salvandi. Sed satis est postponere affeccionem temporalium nisi de quanto sunt organa promovencia ad Deo debite ministrandum, quod multi laudabiliter faciunt viventes seculo et multi eis prescindentes occasionem implicandi se negociis secularibus obligant se ad claustrum et utrumque vivitur contemplative sub religione "
5034,276,4,190,"bottom","et obediencia ordinis christiani; tercio oportet Christi discipulum propter iusticiam subire penitenciam corporalem, ideo dicit: Et qui non baiulat crucem suam et venit post me non potest esse meus discipulus, Crux enim secundum Gregorium a cruciatu dicitur, ubi supra, et crucem Domini duobus modis baiulamus, aut cum per abstinenciam carnem affligimus aut per compassionem proximi necessitatem nostram effectualiter reputamus; necesse est ei post lapsum tam abdicacione temporalium quam afflicacione vitarum penalium sequi Christum. Ideo dicit Apostolus Gal. V, 24: Qui autem Christi sunt carnem suam crucifixerunt cum viciis et concupiscenciis."
5035,276,5,190,"no","Secundo ponit Salvator duplex exemplum memorans hanc duplicem veritatem, primo quomodo volens turrim edificare prius sedens computat sumptus si habet necessarios ad perficiendum. Sic secundum Augustinum epistola XXII ad Letum turris est secura vite eminencia in castro ecclesie militantis, quam tyro Christi debet sibi construere et cum hostibus spiritualibus in armis Domini militare; quam turrim nulle temptaciones valeant penetrare, in qua turri stando iacta in adversarium tela gravi pondere veniunt et pericula prospecta firmo munimine devitantur; hanc igitur turrim volens construere sedens expensas computat quomodo provida conputacione vel meditacione a tumultibus seculi quiescens sic stabilit veram humilitatem pro fundamento turris aliaque virtutis opera ad eius construccionem et omnium perseveranciam ad propugnacula."
5036,276,6,190,"top","Unde secundum Gregorium ubi supra terrenum edificium construendo expensas dispersas colligimus et alienando consumimus, sed in construccione spiritualis edificii collectas expensas in exercicio virtutum in nobis servando securius, amplius, stabilius. Aliter enim postquam recidivans posuerit sibi fundamentum credendum quod est Christus (iuxta illud I. Corinth. IIIo, I I: Fundamentum aliud nemo potest ponere preter id quod positum est) et glutinaverit honorem tribulacionis et penitencie (iuxta illud. Hebr. VI, I: Rursum iacientes "
5037,276,6,191,"bottom","fundamentum penitencie) deficiendo a consumacione virtutis finalis perseverancie, omnes diaboli attendentes sedule vitam suam incipiant illi illudere exprobrando. Et hic Ps. XXIV 2, 3 dicitur: Deus meus, in te confido, non erubescam neque irrideant me inimici mei. Qui, inquam, voluerit turrim hanc virtutum perficere oportet quod relinquat dictum desiderium seculare."
5038,276,7,191,"no","Secundum exemplum veritatis est de rege committente bellum adversus alium qui prius sedens cogitat si possit cum decem millibus occurrere ei qui cum viginti millibus venit ad se. Sic secundum Gregorium omnis christianus salvandus est rex vel regulus iuxta illud I. Petr. II 9: Vos estis genus electum, regale sacerdocium, ut exponitur capitulo XI. Alius rex est dominus Jesus Christus, qui ut dicitur Apokal. XIX, I6 est rex regum. Cum isto rege oportet post lapsum pugnare in servis suis, quos armat in ulcionem inimicorum, ut exponitur I. huius V capitulo. Et miro modo de quanto pugnatur virilius contra hostes, qui sunt tortores executores iracundie huius regis, de tanto acceditur ad eius complacenciam, regnum eius cum violencia rapiendo. Unde Math. XI. I2 dicitur: Regnum celorum vim patitur et violenti rapiunt illud; pugna igitur contra tortores huius regis violentando primo te ipsum et rapiens regnum scalariter ascendendo, sed de iuvamine et gracioso beneplacito huius regis: Oportet igitur nos omnes concurrere in tuba novissima huic regi, et cum nemo coronabitur nisi qui legittime certaverit, patet cum quanta seclusione mentis ab exteriori cura et tumultu seculi sederemus computando totam conversacionem nostram servando in opere universalem decalogum mandatorum, cum ipse venit ad nos servando dupliciter cogitacione et opere divinitus et humanitus tam consilia quam precepta."
5039,276,8,191,"no","Ex istis tercio concludit Salvator similitudinarie conclusionem necessariam cuilibet salvandorum. Sic inquit: Omnis qui ex vobis non renunciat omnibus que possidet non potest meus esse discipulus. Itaque, inquit"
5040,276,9,192,"no","Augustinus, et sumptus ad turrim edificandam et valenciam decem millium adversus regem viginti millium nichil aliud est nisi ut renuncciet unusquisque omnibus que sunt eius. Prelocutio, inquit, superior cum extrema conclusione concordat."
5041,276,10,192,"top","Sed quia potest esse ambiguum ad quem sensum renunciacio debet capi, cum renunciare idem sit quod renuere vel iterum nunciare exponit egregie Augustinus illud verbum: Omnia, inquit, hec septem que christianus odire precipitur eius propria sunt que plurimum implicant et impediunt ad obtinenda non ista propria temporaliter transitura, sed in eternum mansura communia. Est ergo sentencia huius sancti quod ille renunciat istis bonis qui postponit esse civilis proprietarius eorundem, plus amando quod sint communia quam quod sint sibi propria. Quo, inquit, tibi nunc quedam mulier mater est, hoc ipso utique non est michi. Quapropter hoc temporale et transitorium est. Jam vides quod te concepit in utero, quod te gestavit, quod peperit. Quod autem soror in Christo est et tibi et michi et omnibus quibus una celestis hereditas, et pater et deus et frater Christus communiter in eadem caritatis societate pro mittitur: Hec eterna sunt et nulla labe temporis deterguntur; hec, inquit, tanto firmius tenenda sperantur, quanto minus privato sed communi pocius iure obtinenda predicantur. Et valet multum ad intelligenciam dictorum huius sancti notare sentenciam dictam superius capitulo... tercii huius, quomodo bona communi sunt bonis privatis pociora et per consequens amplius diligenda. Quod, inquit Augustinus, mater tua soror est omnium, quorum pater est Deus, mater ecclesia nullum impedit, quia omnibus in domo Domini sit commune, dum private et temporales neccessitates non sunt amande nisi in ordine ad communia pocius diligenda. Et talis postposicio in ordine diligendi est eorum renuncciacio. In anima sua, inquit Augustinus, oportet quod homo privatum affectum oderit, ut quod valde animet corpus suum, quia indubie temporale est, ideo diligat in ea communem societatem, quia illam qua dictum est Act. IV, 32: Erat illis cor unum et anima una. Sic, inquit, anima tua non est propria, sed omnium fratrum, quorum et omnes anime tue sunt, vel pocius "
5042,276,10,193,"bottom","quorum anime cum tua non sunt anime, sed anima una Christi unica, quam Psalmista de manu canis orat eripere."
5043,276,11,193,"no","Et patet ex dictis XLIII capitulo huius tercii quomodo verum est de virtute sermonis, quod credencium in Christum est hec anima, quecunque demonstretur, cum omnium illorum sunt omnia bona mundi communia. Quod autem mater ecclesia sit prestancior tam matre privata quam reliquis, ad sensum expositum propter Christum, probat Augustinus subtiliter ex scriptura: Mater, inquit, ecclesia mater est eciam matris tue, hec nos de Christo concepit. Hec nos martirum sanguine parturivit, hec in sempiternam lucem peperit, hec lacte fidei nutrivit cibosque maiores preparans quos adhuc parvuli et sine dentibus vagientes gustare non prevalentes, in celestem patriam preservavit, hec operibus manuum suarum negocians omnes eius domesticos investivit, et cum hec mater toto orbe diffusa tam variis multiplicibusque errorum infestacionibus agitatur, ut abortivi iam filii eius adversus eam infrenes armis belligerare non dubitent. Et hec Augustini intelligenti metaphysicam scripture et ordinem matris carnalis secundum septem gradus quibus alludit matri ecclesie sunt de virtute sermonis vera et pio theologo annotanda; per hec enim patere potest quomodo relinquens hec temporalia propter Christum acceperit centuplum in hoc mundo, ut exponitur capitulo VII huius tercii, et tangitur V huius fine capituli."
5044,276,12,193,"top","Patet eciam quomodo tota pena quam hec mater patitur est ex ignavia et torpore membrorum principalium que gremio continet, que ex affeccione privata vocata civili ad temporalia refrigescent, pro fovendis parvulis sunt minus ydonea. Non enim si renuncciarent temporalibus propter Christum, plecterent filios infirmos morte carnali propter civilem libidinem dominandi. Sed heu superiores in facie ecclesie non concipiunt vel pariunt spirituali semine verbi Dei, nec calore caritatis non querentis propria accenduntur sed incestuosa copula carnaliter procreantes liberis suis et amicis carnalibus provident secundum tradiciones proprias dimissis veri "
5045,276,12,194,"bottom","domini sermonibus et exemplis ab inferioribus membris Christi rapiunt eciam vite necessaria, ubi prelati primitive solebant pro subditis ex caritatis magnitudine se ipsos impendere."
5046,276,13,194,"no","Unde in confirmacione predicte sentencie notat Augustinus quomodo imperator ac magister celestis dominus Jesus Christus, cum nunciaretur ei de matre carnali agenti celestia materno nomine quod ei privatum propriumque fuerat postponendo renuncciaverat, quia terrenum erat ac transitorium respectu cognacionis celestis perpetue, patet Matth. XII, 48: Extendens manus super discipulos ait: Quicunque fecerit voluntatem patris mei qui in celis est, ipse meus frater, soror et mater est; nam ordinata caritas proponit maiora minoribus."
5047,276,14,194,"top","Et patet ultimo per modum epilogi quod renuncciacio temporalium non requirit sed pocius inpugnat eorum carenciam quin pocius excludit eorum proprietariam ac civilem custodiam. Unde non oportet quod renunccians ewangelice istis bonis sit religiosus habitu et actu hominum reputatus sed oportet quod sit contemplativus de religione Christi ad minimum non acceptans temporalia nisi de quanto promovent ad eius ministeria. Unde Augustinus in De Questionibus veteris et nove legis capitulo LXXIX: Quicunque hic habet facultates suas ut spem in illis non habeat procul dubio Christum sequitur. In istis tamen sequelis sunt in religione christiana gradus multiplices. Ille autem gradum superiorem occupat sive claustralis sive conversans in seculo qui maiori rutilat caritate. Ille eciam renuncciat temporalibus, licet civiliter conversetur in seculo, qui plus amat quod sint bona ecclesie communicanda indigentibus in necessitatis tempore quam quod sint sibi propria. Sed ab ista renuncciacione infima oportet quod transeat saltem in fine vite ad istam et supremam; ideo quod multi vivunt seculariter excedentes regulas caritatis in vita sensibili et inperfecta plus amantes bonum privatum quam bonum publicum non reddit eos laudabiles. Sed si post hanc vitam miseram vel inperfectam activam consumaret in vita contemplativa spretis hiis temporalibus renuncciando iuri humano. "
5048,276,14,195,"bottom","et proprietati temporalium non coacte sed sponte cum proposito non inmiscendi se cum mundo, licet facultas suppeteret: ex hoc, inquam, sunt laudandi, quia finaliter premiandi. Et per istum modum oportet christianum facere si debeat esse Christi discipulus, quia sine illo non potest conregnare cum ipso; cum aliter decidit plus affectus temporalibus quam Deo suo."
5049,276,15,195,"no","Ex istis colligitur cum vix ullum secularem reperies qui nichil credit istam sentenciam; patet cum dictis capitulo... tercii huius, quam periculosum est civiliter dominari, qui enim nutritus est in falsis mundi principiis, ut patet de quatuor legibus diabolicis... capitulo recitatis, et preter hec continuat in spe sollicita temporalium, circa que tota conversacio occupatur, raro vel nunquam ad Christum convertitur in extremis. Ideo necessarium et salubre consilium foret non tardare converti ad Dominum, ut dicitur Ecclesiastici V, 8, quia Proverb. XXII, 6: Adolescens iuxta viam suam graditur et cum senuerit, non recedet ab ea. Verumtamen possibile est mundo divitem ascendere ad renunciacionem ewangelicam sed tunc oportet secundum exposicionem Gregorii rege veniente ad iudicium cum viginti millibus adhuc agente in mortem et iudicium propter penitenciam deferente legacionem pretermittere scilicet habundanciam interne contricionis, externe operacionis, sincere intencionis et devote oracionis. Iste quidem quaternarius legatorum optime placat Deum, et tunc rogat pacem, quando dimissa cura seculi caritatem in Dei confidencia simpliciter se suspendit."
5050,276,16,195,"top","Ulterius conceditur quod episcopi habent leges sufficientes ex scriptura quantum ad temporalia, et sic sane tripliciter potest intelligi legem vocatam civilem esse legi Dei contrariam; primo in hoc quod revocat ad sui studium eciam clericos qui legi Dei intenderent, secundo in hoc quod excitat ad cupidinem temporalium eciam eos qui civilitatem temporalium abdicarent, et tercio in hoc quod dimittendo caritatis principium nutriat ecclesiam ex fallacibus mundi principiis eciam eos qui pure secundum legem Domini iudicarent. Et propter istam contrarietatem Dan. II. 34 dicitur quod "
5051,276,16,196,"bottom","lapis abscisus de monte sine manibus percussit statuam in pedibus eius ferreis et fictilibus et comminuit eos. Et post ille lapis crevit in montem magnum et implevit universam terram. Quod doctores exponunt concorditer ex sentencia Danielis de quarta monarchia Romanorum: Regnum quartum, inquit Daniel, erit velud ferrum, quomodo ferrum comminuit omnia et domat, sic comminuet et conteret omnia hec. Porro quia vidisti pedum et digitorum testeam partem figuli et partem ferream: regnum divisum erit, quod tamen et de plantario ferri orietur. Istud autem secundum doctores plane figurat divisionem Romani imperii quam inpresenciarum cernimus. Pars testea est civilitas quam ecclesia in multis regnis Romani imperii tamquam in statutis articulis est dotata. Et sicut pars testea de planta ferri orta est, sic civilitas ecclesie a Constantino imperatore pape concessa est. Et sicut prima monarchia fuit aurea, secunda argentee, tercia erea et quarta ferrea, sic processu temporis declinatum est a puritate innocencie ad ritum seculi ampliorem. Et in omnibus istis quatuor monarchiis Babiloniorum, Medorum, Grecorum et Romanorum habuit brachium aliqualiter perfectam et stabilem mixtionem per se sufficientem resistere et invadere adversantes. Quinta vero pars lutea minime constancie non imperfectam specie signat opacitatem maxime fragilem et fetulentam ecclesie, qua fingitur sub pallio caritatis dominancia civilis, sicut figulus opere ignis non ad sonum vel constanciam metallicam fingit lutum. "
5052,276,17,196,"top","Unde composicio duplicis dominii in clericis se ipsos amantibus et questum esse pietatem simulantibus perturbat ecclesiam et pacem lacerat. Nam quanto repugnat humani seminis et divini commixtio tantum repugnat in clerico caritatis et civilitatis dominium; hoc ergo regnum quartum et infimum est debile pedibus propter commixtionem tam dissonam. Ideo sequitur in textu Danielis, quod autem vidisti ferrum mixtum teste ex luto, commiscebuntur quidem humano semine; quod dicit, ex carnalitate istud quartum regnum conmixtum "
5053,276,17,197,"bottom","est de vocato clero et laico, sed neutri sunt illi qui non ex sanguinibus neque ex voluntate carnis neque ex voluntate viri sed ex Deo nati sunt."
5054,276,18,197,"no","Ex quibus constat regnum Christi, ut patet Joh. I et XVIII. Ideo sequitur in textu Danielis: Sed non adherebunt sibi, sicuti ferrum non potest misceri teste. Nam utraque pars confundit ignoranter et peiorat reliquam. Unde sequitur in textu Danielis: In diebus autem regnorum illorum suscitabit Deus celi regnum, quod in eternum non dissipabitur, et regnum eius alteri populo non tradetur; comminuet et consumet omnia regna hec, et ipsum stabit in eternum. Secundum quod vidisti, quod de monte abscisus est lapis sine manibus et comminuit testam et ferrum et es et argentum et aurum. Istud regnum videtur michi regnum Christi abscisi de patriarchis sine opere propagacionis, de quo regno ipsemet dicit: Johannis XVIII. 36: Regnum meum non est de hoc mundo. Istud regnum fundatur pro statu vie in ewangelica paupertate et concurrebat continue cum istis quatuor regnis. Sed ante diem iudicii lex Christi comminuet ista quinque, incipiendo a clero qui ex conglobata civilitate est fragilis, et in die iudicii cum tradiderit iste lapis patri regnum (de quo I Corinth. XV) stabit in eternum. Ad regem ergo et conversacionem eius, qui regulat illud regnum, debent clerici specialiter attendere, quia secundum propheciam Danielis alteri populo nisi qui illum sequitur non tradetur."
5055,276,19,197,"top","Quoad ultimum tactum de tribulacione et penalitate prelatorum ecclesie patet ex dictis IV capitulo huius; per hoc medium oportet regnum ipsum conquirere. Aliter enim non diceret quod qui non baiulat crucem suam et venit post eum, non potest esse eius discipulus, ut expositum est iam proximo ex Luc. XIV capitulo. Unde alias ostendi quod racione peccati originalis est omnis homo necessitatus mori corporaliter, et cum nemo certat legittime in causa Dei cuius vita non sit brevior pro defensione iusticie, nemo est pro certamine premiandus nisi qui patitur mortem propter "
5056,276,19,198,"bottom","iusticiam. Et sic quilibet predestinatus potest communiter loquendo dici martyr, et sic oportet omnem salvandum odire animam suam que est vita corporalis propter primam vitam qui est caput martyrum. Ille, inquit, odit animam suam qui postponit amorem racionis secundum quam ipsa anima est sua, hoc est sibi propria, amori racionis communis secundum quam est pars ecclesie et sic de patre suo et quocunque proprio, hoc enim debet fieri cum racio communitatis sit prestancior racione proprietatis; dicit Augustinus, sicut proximo capitulo allegatur. Si autem illud odium ewangelicum assit, tunc non propter affeccionem privatam ad aliquam creaturam consentit odiens opposito legis Christi, cum plus vult quod ecclesia proficiat quam quod ipse habeat privatum bonum non tantum redundans ad utilitatem ecclesie."
5057,276,20,198,"no","Ex quo patet quod oportet omnem hominem post lapsum pati tribulacionem. Nam aliter non amaret laborando ad eius emendacionem; quod si per impossibile omnes homines viantes observarent continue caritatem, adhuc oportet observantem caritatem tribulare se ipsum dolore peccati preteriti. Oportet ergo servum Dei aliquid Deo reddere pro beneficiis multipliciter post lapsum quod in statu innocencie non sibi tribueret. Sed non superest quid foret nisi calix voluntarie passionis."
5058,276,21,198,"top","Et iste videtur sensus esse Psalm. CXV, I2, I 3: Quid retribuam Domino pro omnibus que retribuit michi? Calicem salutaris accipiam et nomen Domini invocabo. Constat quod est calix tribulacionis iuxta illud Matth. XX, 22: Potestis bibere calicem quem ego bibiturus sum? Et dicitur calix metaphorice pro contento quod est placita passio interioris hominis, et secundum mensuram fidei bibitur, ut loquitur Apostolus Rom. XII. Dicitur autem passio calix salutaris, quia in spe salutis eterne propinatur et Messie (qui est salutare supremum) est dictus calix proprius. Unde periti linguarum dicunt quod communiter ubi nos habemus hoc nomen salutare in scriptura, veritas Hebrea habet Christi vel Messie. Ideo signaliter promittit filiis Zebedei Matth. XX, 23: Calicem, "
5059,276,21,199,"bottom","inquit, meum bibetis. Ipse enim amator et doctor passus est omni genere passionis. Unde universitas martiriorum, persecucionum vie vel tribulacionum reducta est ad senarium. Vel enim homo est tribulatus in bono naturali corporis vel in bono generis vel in bono fame nominis vel laudis operis vel quarto in bono consolacionis vel quinto in bono mamonis vel sexto in afflicione voluntaria proprie carnis."
5060,276,22,199,"no","Primo modo potest homo esse persequutus dupliciter: vel usque ad mortem, in qua persecucione si assint tres condiciones explanate capitulo tercii huius rectificantes martirium, tunc est gloriosum et proprium martyrium. Quod si homo fuerit in corpore persecutus, paratus ad sufferendum mortem cum condicionibus rectificantibus est alius modus martirii."
5061,276,23,199,"no","Aliter enim mentiretur Veritas de filiis Zebedei, asserendo quod calicem suum biberent, cum Johannes ewangelista licet fuerit multiplicitur persequutus bibendo poculum Ietiferum positus in ferventis olei dolium et proscriptus in durum exilium, tamen mortuus est liber a dolore corporis, sicut fuit liber a corrupcione carnis. Quod innuit Veritas. Joh. ultimo dicens Petro: Sic eum volo manere donec veniam; quid ad te? tu me se quere. Non enim dicit Jesus quod Johannes non moritur, cum tempore suo moritur omnis homo."
5062,276,24,199,"no","Istis autem duobus modis martirii passus est Christus usque ad summum eius, cum factus obediens usque ad mortem ex summa caritate posuit animam suam pro amicis suis. Que mors fuit eo gravior quo persona immunis nobilior et mors ex propriis fratribus illata gravior in loco patenti et die sollemni in comitiva vili et ignominiosissimo genere martirii. Et ista sex quantum ad intrinseca gravant martirium."
5063,276,25,199,"no","Quantum ad intrinseca patet quod fuit extensivum quoad molem, quia per totum corpus continuissimum ac longissimum; quoad tempus, quia ab instanti incarnacionis usque ad instans mortis; et intensissima, quia omnes sensus in vivaci etate et specialiter tactum preoccupavit dolor, cui non est similis ut dicitur Tren. I, I2: Quantum ad gravitatem et immunitatem persone, patet I Pe. 2,"
5064,276,26,200,"no","quod peccatum non fecit nec inventus est dolus in ore eius, et Hebr. I, 4: Tanto melior angelis effectus, quanto differencius pre illis nomen hereditavit. Ideo dicit consequenter quinto capitulo quod exau ditus est pro sua reverencia. Cum ergo ex principiis philosophorum peccatum commissum in graviorem personam est eo gravius et Christus gravedinem pecati molestissime sustinuit, manifestum est quod passio sua racione gravedinis peccati inferencium fuit gravior."
5065,276,27,200,"no","Unde quando ter flevit hoc fecit principaliter pro peccato, primo in suscitacione Lazari et dolendo penam mortis in quam homo incidit per peccatum. Joh. XI, 35 scribitur: Et lacrimatus est Jesus; secundo videns civitatem Jerusalem peccati maximi puniendam flevit super eam, ut testatur ewangelium, Luce XIX, 4I: et tercio in diebus carnis sue preces supplices fudit ad Deum quo posset eum salvum facere a morte, cum clamore valido et lacrimis offerens exauditus est pro sua reverencia, ut dicit apostolus Heb. V. Prima lacrimacio fuit propter personam, secundus fletus propter civitatem et tercia lacrimacio propter communitatem, sicut et utrobique passus est propter matrem ecclesiam."
5066,276,28,200,"no","Ex isto patet gravedo mortis Christi racione ingratitudinis sui generis, cui adeo benefecit. Exhinc enim est peccatum gravius et per consequens dolor maior propter malum amplius. Unde Ps. LXVIII, 9 dicitur: Extraneus factus sum fratribus meis, et Psalm. LIX, I3: Si inimicus meus maledixisset michi, sustinuissem utique."
5067,276,29,200,"no","Quantum ad locum et tempus patet quod extra portam in monte Calvarie passus est, ut patet Luc. XXIII, ubi creditur fetorem fuisse cadaverum, sicut fuit introeuntibus patens spectaculum. Tempus autem fuit penale, cum fuit vigilia sancti sabbati in quo fuit maior concursus populi Judayci propter solempnitatem precipuam festi Pasche; fuit autem passio feria sexta, die et hora qua Adam peccavit in medio temporis peregrinacionis ecclesie, sicut Adam peccavit in medio diei et temporis status innocencie, quod fuit tempus stacionis in paradiso, et ideo Christus continue tenuit medium."
5068,276,30,200,"top","Despectus eciam fuit maior ex hoc quod in medio suspensus est Jesus, ut patet Johannes XIX. Crucis autem "
5069,276,30,201,"bottom","patibulum fuit in veteri testamento ignominiosissimum; in cuius signum dicitur Gal. III, I3: Maledictus homo qui pendet in ligno. Oportet autem Christum tali:er pati pro redempcione humani generis, sic quod pena ex gravitate et obediencia persone punite sit quodammodo infinita, sicut culpa primi Ade et sua inobediencia fuit proporcionaliter infinita. Et hoc est racio secundum Anshelmum quare pura creatura non potuit genus humanum redimere. Et ad istum sensum dicit Apostolus Phil. II, 7 quod Christus semetipsum exinanivit formam servi accipiens, ut alibi diffuse exposui. Preterea sicut genus humanum fuit ex suo supposito viciatum et frater fratri nocuit, sic oportet quod illud genus ex suo supposito sit redemptum, quia aliter non eadem persona aggregata, que secundum partem peccavit, secundum partem prestanciorem satisfecit. Et ideo dicit Apostolus Heb. II I7, quod debuit per omnia fratribus assimilari. Opposita eciam fuit contra maximam ingratitudinem maxima gratitudo, quia sicut homo despexit Deum tantum sibi benevolum, sic Deus redimens dilexit inimicum sibi tantum malivolum."
5070,276,31,201,"no","Quantum ad locum patet quod fuit quasi mons, in quo Abraham immolavit Ysaac filium suum. Gen. XXII; nam super illum edificatum est templum. Et illi coniuncti sunt unus mons. Sicut ergo primus Adam peccavit in ligno sciencie boni et mali in medio paradisi, ut dicitur Gen. II, secundus Adam didicit obedienciam merendo in ligno crucis posito in medio habitabili Et sicut lucifer, Ewa et primus Adam in equinoccio vernali qui fuit dies solempnis perpetrarunt demeritum, sic Gabriel, Maria et Christus in equinoccio vernali fecerunt redempcionis commercium; qui fuit dies solempnis ex mundi recreacione."
5071,276,32,201,"no","Et iterum, quam despecta est crucis pena quoad passionem, tam despecta est ligni cibacio quoad accionem; utrobique enim est proporcionalis correspondencia secundum condiciones oppositas."
5072,276,33,201,"top","Quantum ad gravedinem pene Christi ab intrinseco patet quod ipsam gravat generalis sanguinis effusio "
5073,276,33,202,"bottom","qui est amicatissimus humor nature quia sedes anime. Unde legitur Christum sepcies sanguinem effudisse, primo in circumcisione contra luxuriam in membro quo apparuit primo rebellis et erubescencia Gen. III. Nam Luce II, 2I scribitur: Die octavo venerunt circumcidere puerum. Secundo in sudacione contra accidiam. Luc. XXII, 44 scribitur: Factus est sudor eius sicut gutte sanguinis decurrentis in terram. Tercio in flagellacione regionis nutritivorum contra gulam, Joh. XIX, I: Tunc apprehendit Pylatus Jesum et flagellavit eum. Quarto in coronacione cum corona spinea contra superbiam Joh. XIX, 5. Exivit Jesus portans spineam coronam. Quinto in pedum infixione contra avariciam Luc. XXIII, 33: Postquam venerunt in locum qui vocatur Calvarie, ibi crucifixerunt eum. Sexto in manuum perforacione contra iram Psalm. I0: Foderunt manus meas et pedes meos. Septimo et ultimo in lateris confossione contra invidiam, Joh. XIX, 34 scribitur: Unus militum lancea latus eius apperuit, et continuo exivit sanguis et aqua."
5074,276,34,202,"top","Et conformiter ista sanguinis effusio potest reduci ad quemcumque alium numerum correspondenter ad divisionem ad numerum peccatorum. Septenarius enim rerum numeratorum est binarius, ternarius, quaternarius et sic de quolibet alio numero supputando. Unde sicut tria sunt genera peccatorum, scilicet concupiscencia carnis, concupiscencia oculorum et superbia vite, ut patet I. Joh. II, sic a tribus nervis sanguis Christi effunditur, primo sanguis intercutaneus flagellacione contra concupiscenciam carnis, secundo sanguis venarum contra concupiscenciam oculorum, quinarius enim est numerus circularis et superbus. Qui ergo appetit temporalia propter fastum, habet sanguinem capitis redimentem. Qui autem propter voluptatem habet sanguinem pedum et qui propter proximorum depressionem habet sanguinem manuum, sive hoc fecit publice, sive hypocritice tamquam dextra sive occulte sive tyrannice ut sinistra. Et tercio sanguis in cordis foveis instagnatus contra superbiam vite, et sic Judei qui querebant animam pueri ipsam in venis, in cerebro et in corde "
5075,276,34,203,"bottom","rimati sunt; sicut enim tripartite sunt opiniones de locacione anime. Ista autem sanguinis effusio est figurata per sanguinem hostiarum veteris testamenti tam-quam redempcionis peccatorum ultimum complementum, dicente Apostolo Hebr. IX, I3: Si sanguis hyrcorum et thaurorum et cinis vitule aspersus inquinatos sanctificat ad emundacionem carnis, quanto magis sanguis Christi qui per Spiritum Sanctum semetipsum obtulit inmaculatum Deo emundabit conscienciam nostram ab operibus mortuis ad serviendum Deo viventi?"
5076,276,35,203,"no","Ex istis colligitur, quod non est dolor vel passio in gradu consimilis in membris ecclesie, sicut dolor capitis martirum. Sicut enim deitas et humanitas coniuncte sunt in eodem supposito, et humanitate sic paciente deitas inpassibilis permanebat, sic in humanitate sensualitas et inferior pars racionis sic doluit superiori parte racionis interioris hominis gaudio permanente; et indubie hoc fuit grande miraculum, cuius tractatus scolasticus patet alibi."
5077,276,36,203,"no","Viso de tribulacione boni corporis, videndum est de tribulacione boni generis. Sustinuit enim Christus omne genus obprobrii tam opere quam sermone. Quando enim Christus mortuus et Pylatus fecit causam mortis infigi cruci: Jhesus Nazarenus rex Judeorum. procuraverunt aput Pilatum quod non scriberet rex Judeorum, sed quod dixit: rex sum Judeorum; voluerunt enim in accusacionem Christi et excusacionem sui quod scriberetur Christum ex falsa et superba presumpcione usurpasse sibi nomen regis contra dominium Cesaris et non fuisse verum regem ex genere sed usurpative false aut putative; patet historia Joh. XIX."
5078,276,37,203,"no","Item, quando dixit se esse filium Dei naturalem, quod tamen sapiencia increata que non potest falli arbitrata est, patet quod non fuit rapina, sed eternaliter naturale, ut dicit Apostolus Phil. II; et tamen exhinc inposuerunt sibi blasfemiam, ut patet Joh. X, 3O, ubi postquam dixit: Ego et pater unum sumus, sustulerunt lapides ut lapidarent eum in opere; et addiderunt verbis mendacibus, non de bono opere lapidamus te sed"
5079,276,38,204,"no","de blasfemia, quia tu homo cum sis facis te ipsum Deum. Et istam blasfemiam imposuerunt sibi Math. XXVI, 65 quando dixit se venturum in nubibus celi. Princeps enim sacerdotum scidit vestimenta sua dicens: Blasfemavit. Quid adhuc egemus testibus? Ecce nunc audistis blasfemiam."
5080,276,39,204,"no","Sed quoad humanitatem audivit Math. XIII, 54 a suis fratribus: Unde huic sapiencia hec et virtutes? Nonne hic est fabri filius? Nonne mater eius dicitur Maria et fratres Jacobus et Joseph et sorores eius, nonne omnes aput nos sunt? Alias voluerunt inponere sibi quod non esset vere liber, quia non de semine Abrahe et per consequens non filius David ex origine patrie. Joh. VIII scribitur: Nonne benedicimus nos, quia Samaritanus es tu? Talis autem exprobracio contra probitatem generis vocatur obprobrium, pro quo Psalm. LXVIII, IO alloquitur Deum patrem, obprobria exprobrancium tibi ceciderunt super me."
5081,276,40,204,"no","Tercio quoad bonum fame vel nominis patet quod passus est improbraciones, conviciaciones et irritaciones tam opere quam sermone, nam omne opus suum interpretati sunt ad malum, nunc quod non de se sed in principe demoniorum eicit demonia Math. XI, Joh. VIII, 48: Demonium habes, et Joh. IX, I4: Quando apperuit oculos ceci nati dixerunt pharisei: Nos scimus quia iste homo peccator est. Unde quia iste cecus laudavit eum, inquiunt sic: In peccatis natus es totus et proiecerunt eum foras. Unde ad viciandum miraculum, quia factum est in sabbato, dixerunt ibidem: Non est hic homo ex Deo qui sabbatum non custodit. Nunc ad eius conversacionem inposuerunt sibi quod cum publicanis et peccatoribus manducavit et bibit Math. IX; nunc quod potator vini est, quia secundum communem vitam manducavit et bibit Math. XI."
5082,276,41,204,"top","Et quantum ad eius doctrinam replicarunt nunc quod fecit contra legem Mosaycam prohibendo libellum repudii Math. XIX, et nunc non precipiendo adulteram lapidari sed contra repellendo testes Joh. VIII et nunc agendo legem cesaream Luc. XXIII, 2: Invenimus eum subvertentem gentem nostram et prohibentem tributa dare Cesari. Et Joh. XIX, I2: "
5083,276,41,205,"bottom","Omnis qui se regem facit contradicit Cesari. Et nunc dicta sua sinistre reportando, ut quando ipse dicit Joh. II, I9: Solvite templum hoc et in tribus diebus excitabo illud, venerunt duo falsi testes Math. XXVI, 6I dicentes: Hic dicit: Possum destruere templum Dei et post triduum reedificare illud. Et nunc subdole adulando Math. XXII, I6: Magister scimus quia verax es et viam Domini in veritate doces, et non est sibi cura de aliquo; falsum est, quia humillimo homini fuit cura de omnibus."
5084,276,42,205,"no","Et quantum ad irritaciones, tam opere quam sermone, patet quod istas perpetrarunt nunc faciem eius velando nunc reprobarunt eius propheciam Math. XIV: prophetiza nobis quis est qui te percussit; secundo genuflectendo et signa regis ostendendo, ubi irriserunt eius regaliam Math. XXVII, 28, 29: Exeuntes eum clamidem coccineam circumdederunt ei et plectentes coronam de spinis posuerunt super caput eius et arundinem in dextera eius et genuflexo ante cum illudebant ei dicentes: Ave rex Judeorum. Et Luc. XXIII, 35: deriserunt eum principes quoad eius potenciam dicentes: Alios salvos fecit se ip sum salvum faciat, si hic est Christus fiIius Dei. Et sic a gentibus, a latronibus et a pontificibus derisus opere signo et verbo, ut patet Math. XXVII, 4O blasfemantes capita sua moverunt et dicentes: Wach qui destruis templum Dei, et ubi narrantur gentes, pontifices et latrones taliter irrisisse dicentes: Alios salvos fecit, se ipsum salvum non potest facere."
5085,276,43,205,"top","Quantum ad bona anime patet quod non potuerunt infirmare Christi virtutes sed consolaciones quantum suffecerant. Ideo indubie habuit dolorem maximum et specialiter de peccato quod innuit in triplici fletu et Luc. XXIII, 28, ubi conversus ad mulieres que plangebant et lamentabantur eum, dixit: Filie Jerusalem nolite flere super me sed super vos ipsas flete et super filios vestros. Cuius racio est: de quanto aliquid est magis malum est de illo plus dolendum, sed peccatum est infinitum magis malum quam pena vel aliud non peccatum, cum sit primum ex se malum, ideo maxime dolendum et specialiter aput hominem conpacientem qui "
5086,276,43,206,"bottom","nulli inordinate affectus ex magna caritate dolet de malis sui generis, ut sunt mala; ideo de passione sua fuit gaudendum et de causa passionis dolendum. Et ex isto didicit Apostolus compassionem de quolibet infirmato vel scandalisato, ut dicit Corinth. XI. Judei ergo fratres Christi carnales ex immanitate peccati prescindendo humanitus sibi solacium maxime tristaverunt. Quoad divinitatem vero et humanitatem similiter consolatus et accessorie ex decore vindicte iuxta illud Ys. I, 24. Heu consolabor in hostibus meis."
5087,276,44,206,"no","Quantum ad bona fortune, patet quod passus est nunc furtum eorum per Judam Scarioth, Joh. XIII, nunc extorsione sue paupercule substancie, ut patet Math. XVII solvendo staterem cesari, et nunc passus est rapinam vestimentorum, ut patet Joh. XIX, 23: Milites ergo cum crucifixissent eum, acceperunt vestem eius et fecerunt quatuor partes unicuique militi partem et tunicam sortiti sunt, omne genus ablacionis substancie passus est Christus. Nam si bona fortune iniuste auferuntur, hoc est vel publice vel oculte; si publice, vel pretendendo iusticiam vel manifeste faciendo iniuriam; verumtamen credendum est quod Christus qui non fuit affectus honori mundi neque diviciis, non fuit directe tribulatus propter denigracionem fame sue vel spoliacionem sue substancie sed propter peccatum fratrum suorum ad hoc in vanum innitendum."
5088,276,45,206,"no","Quantum ad sensuum passionem, tribulacionem corporis ex ieiunio et labore, patet libro proximo capitulo VII, quomodo fuit in Christo continua. Quoad ieiunium patet Luc. IV quomodo post baptismum agebatur a spiritu in deserto quadraginta diebus et a dyabolo temptabatur et nichil manducavit in diebus illis et consumatis illis esuriit. Quod ieiunium fuit eo maioris martirii quam ieiunium Moysis vel Helie, quia Christus eis tunc iunior fuerit in appetitu vivacior, locus qui (ut dicitur Marc. I) fuit inter bestias erat desolacior et racione temptacionis diaboli erat difficilior."
5089,276,46,206,"top","Septimo autem conservata est pena in mortis articulo; in qua tribulacione liberatus est de miseriis huius "
5090,276,46,207,"bottom","vite. Et pro istis potest adduci illud Joh. V, I9: In sex tribulacionibus liberavit te et in septima non tanget te malum. Triplex autem est causa quare Christus sic passus est, primo ut faceret plenam obedienciam patri suo; Hebr. V, 8 didicit ab hiis que passus est obedienciam; secundo ut requirat regnum suum de manu diaboli per morum contrarietatem ab illo quo fuerit perditum; pro quo adduci potest illud Luc. XV de pastore: Inveniens ovem perditam ponit in humeros suos gaudens. Nam corpus suum misticum quod est ecclesia posuit unam personam cum illo sic quod eadem persona que peccavit in septem circumstanciis: "
5091,276,47,207,"no","Quis, quid, ubi, quibus auxiliis, cur, quomodo, quando."
5092,276,48,207,"no","In aliis septem circumstanciis meriti recompensis: Iste est Elizeus noster qui IV Reg. IV, ingressus clausit hostium super se et puerum vidue mortuum et post oracionem ascendit et incubuit super puerum posuitque os suum super os eius, et oculus super oculos eius, et manus suas super manus eius, et incurvavit se super eum et post calefaccionem carnis pueri deambulavit semel in domo huc atque illuc et iterum incubuit super puerum et oscitavit puer sepcies apperuitque oculos. Vidua hec est natura humana per peccatum viduata, puer est persona magna predestinata. Christus istam ingrediens habitabilem nostram clausit Judeam que fuit ut per quod introivit, ne genus humanum perciperet artem sue medele, post oracionem vero in deserto per quadraginta dies et sequenti triennio ascendit in crucem et posuit loquelam humilitatis et sapiencie super ecclesie loquelam; que loquela fuit inobediencie atque stulticie."
5093,276,49,207,"top","Oculi eciam quibus ista persona adhesit pavimento, opacitate et pulvere terrestrium cecati per Christi oculos sunt aperti; et sic calefacta est parum natura prius mortua per Christi passionem. Secundo postquam semel deambulavit in infernum, et per quadraginta dies visus est cum suis discipulis, ascendit in celum quod fuit una deambulacio. Iterum per missionem Spiritus Sancti visitavit naturam hominis et post septuplex donum "
5094,276,49,208,"bottom","Spiritus Sancti quem in dictum puerum insufflavit revixit spiritualiter et vidit redempcionem commercium ac prius abscondita."
5095,276,50,208,"no","Tercia autem causa passionis est ut exemplariter nos doceat pati persecucionem propter iusticiam. Unde I. Petr. II, 2I: Christus passus est pro nobis, vobis relinquens exemplum ut sequamini vestigia eius. Aliter enim non erimus Christi discipuli dicentis Luc. XIV, 27: Qui non baiulat crucem suam et venit post me non potest meus esse discipulus, et Act. XIV, 2I: Per multas tribulaciones oportet nos intrare regnum celorum. Numquid nos ab hoc exempti sumus? Sicut enim tempore martirum fuit omne genus martirii peiorans ecclesiam et post tempore confessorum quintuplex sequens martirium, sic modo si stabit ecclesia oportet esse ad minus sextum martirium, cavendo a crapula et ebrietate et mundi sollicitudine, ut precipit caput ecclesie Luc. XXI. Oportet ergo totam vitam istam esse in paciencia tribulacionis, quia aliter non possidebimus animam nostram que est vita beata."
5096,276,51,208,"no","Et patet responsio ad primum argumentum in principio huius factum, quomodo oportet prelatos precipue tribulare et exhinc spiritualiter consolari, oportet nos ipsos esse maioris caritatis et per consequens plus odire proprietatem et minus amare privatum comodum; et in ista fide instructi apostoli (ut dicitur Act. V) ibant gaudentes a conspectu consilii qui digni habiti sunt pro nomine Jesu contumeliam pati. Sciverunt enim ex sermone Domini in monte Math. V, IO dictum: Beati qui persecucionem paciuntur propter iusticiam, quoniam ipsorum est regnum celorum: Sciverunt eciam ex prophecia Christi Joh. XVI, 33 et eius consolacione Math. X quod oportet ipsos habere pressuram in mundo sed non tantam ut magistrum et sic tristiciam eorum convertendam in gaudium Ex quibus si non deviaverint a fide, opportuit eos opus sic doctum perficere et indubie sic oportet apostolorum vicarios, quia aliter eadem domus, ymmo oportet lapso inducto omni molestante extrinseco propriam carnem affligere, quia oportet motum a statu vie ad statum beatitudinis esse a contrario in contrarium per medium inductivum quod non"
5097,276,52,209,"no","est carnalis voluptas, cum ipsa trahit affectum a desiderio celestium et moveri ad beatitudinem non potest animus nisi volens. Ideo oportet quod dolendo istam miseriam gemat beatitudinis tardacionem; quod non fit nisi in fine relinquat omnem affeccionem proprietatum; quod difficillimum est contingere nisi magna disposicio antecedat; ideo declarabo inferius quod oportet clericos observare altissimam paupertatem."
5098,276,53,209,"bottom","CAPITULUM DECIMUM SEXTUM."
5099,276,54,209,"no","Ex istis potest colligi racio quia Christus non se vel suos discipulos ordinavit civiliter iudicare; primo propter promulgacionem necessariam legis proprie quodammodo legi humane contrarie. Nam lex Christi docet suos in tribulacionibus gloriari, famam, prosperitatem et voluptatem mundi contempnere et proprietatem dominandi relinquere: omnium opposita videntur iura civilia precipere; ideo nisi Christus et sui apostoli eminencia sanctitatis vite et miraculorum confirmacione legem mundo tam odibilem promulgassent, nunquam tot gentiles legem istam fide, professione et opere acceptassent."
5100,276,55,209,"no","Secundo si Christus et sui apostoli dimissa lege propria iudicassent civiliter; tunc fuissent commissarii regum gencium approbando eorum ritum atque dominium plus quam suum; quod esset inconveniens, cum Christus venit ad destruendum paulatim proprietatem civilem; et patet inferius libro V, capitulo IV."
5101,276,56,209,"no","Tercia causa est intercidenda ac perplexitas in humanis legibus; ideo ille qui testimonium non accepit ab homine, tamen sciebat quid esset in homine non decenter iudicasset iuxta humanos ritus secundum allegata et testificata ab homine. Unde Rabanus in quadam epistola ad Hainonem episcopum sic scribit. Proch dolor multi inveniuntur huius temporis viri in ecclesiasticis personis qui relicto predicandi officio et spirituali conversacione in eo se magnos estimant, si terrenis negociis "
5102,277,1,210,"bottom","preponantur et disceptacionibus secularium sepe intersint, ita quod in eorum conventibus quasi arbitri presideant et eorum conflictuum iudices fiant, cui tamen nullo modo Apostolus consentit, qui ait: Nemo militans Deo et cetera, ut ei placeat cui se probavit; nam qui certat in agone non coronatur, nisi legittime certaverit. Item alibi ait: Si quos contemptibiles habetis, hos constituite ad iudicandum secularia negocia; multo enim utilius est episcopum laborare in verbi Dei doctrina ad salutem animarum commissarum quam in disponendis et diffidandis civilibus question bus et vanis hominum contencionibus vacare, qui propter terrenam cupiditatem lites rixasque movent incessanter et unusquisque in hiis alterum superare contendit. Nusquam enim in scripturis sacris legitur ipse Salvator aut discipuli eius hoc egisse aut docuisse. Invenitur tamen in ewangelio scriptum quod quidam homo rogavit ipsum mediatorem nostrum, quod fratri suo iuberet ut divideret secum hereditatem suam; cui ille respondit: O homo, quis me constituit iudicem aut divisorem inter vos? In quo probavit se nolle doctores ewangelii curis ac rixis secularium occupari vel interesse. Non enim idem officium est ewangelium in pulpito ecclesie populo predicare et in placito secularium lites forenses intricantes discernere. Patet autem ambiguitas iuste complecionis legis humane ex indignitate repetentis et dignitate occupantis ac utrobique ex ambiguitate iudicis de recto iudicio."
5103,277,2,210,"top","Ex quo videtur quod cessaret inter christianos talis contencio. Non enim licet sine temptacione Dei ambulare viam tam dubiam, secura dimissa. Nam eo ipso quo quis est in mortali est indignus cuiquam dominari et eo ipso quo quis est in gracia debet toti quod occupat dominari, ut patet diffuse sex primis capitulis tercii libri. Sed iudex secularis ambigit de iniusticia partis actricis, de iusticia defendentis, ergo debet racionabiliter ambigere de iusto iudicio; et cum nemo debet sine noticia iusticie sui iudicii iudicare, sequitur quod nulli vel paucissimi christiani debent in isto officio occupari; non potest sine scrupulo consciencie vel peccato. "
5104,277,2,211,"bottom","Quomodo ergo excusamus innitentes humanis legibus consilio scripture dimisso? Maior autem argumenti ex tribus evidet; primo quod nemo sine speciali revelacione scit de habitu vel actu animi proximi; cum ergo in illis potissime consistit peccatum mortale, videtur quod nemo scit sine spirituali revelacione an alius sit in peccato vel in gracia. Vix enim cognoscit hoc aliquis de se ipso. Ex quo sequitur quod minus cognosceret de reliquo."
5105,277,3,211,"no","Similiter, posito quod quis sit in gracia ante contencionem et dignus bonis que vendicat, si repetat ipsa in iudicio zelo vindicte vel cupiditate proprietarie possidendi postposita utilitate communi peccans decidit a iusticia possidendi. Cum ergo nullus iudex preter supremum scit regulariter de intencione huius repetentis, videtur quod nullus iudex talis scit de sua iusticia in hac parte; et tanta est perplexitas de iusticia partis alterutre defendentis; non ergo est consilium Christi quod christianus ambulet viam tam difficilem."
5106,277,4,211,"no","Similiter, posito quod utraque pars sit iusta, adhuc est dubium iudici que pars secundum Dei beneplacitum occuparet civiliter data bona, cum multi possunt esse iusti quos Deus racione sue excellentis iusticie non acceptat ad civiliter dominandum. Vita enim activa est contemplativa inferior. Cum ergo omnis iudex ecclesie militantis cui non fit spiritualis revelacio sit sic dubius, utrobique videtur quod racione perplexitatis cessaret a tali iudicio. Quod videtur Christum innuisse suis discipulis Luc. XII, I3, I4, quando refugit seculare iudicium: dicit enim scriptura: Ait autem ei quidam de turba: Magister, dic fratri meo ut dividat mecum hereditatem. At ille dixit ei. O homo, quis me constituit iudicem aut divisorem super vos? Ubi non dubium quin Christus innuebat quod ad eum non pertinuit seculare iudicium, non solum ex hoc quod occupatus fuit circa predicacionem verbi Dei, quod est excellencius opus ecclesie, sed quia regnum suum non fuit de hoc mundo civiliter dominante. Tunc enim tradidisset eis leges ad gubernacionem regni talis perutiles, et hic vel alibi secundum illas leges civiliter iudicasset; quod iudicium cum fuisset speculum aliis humanis iudiciis, scriptura non diminuta sic penitus preterisset."
5107,277,5,211,"top","Unde ad denotandum quod multi persequuntur in civili iudicio pocius propter avariciam quam propter "
5108,277,5,212,"bottom","bonum publicum immediate subdit: Videte et cavete ab omni avaricia, quia non in habundancia cuiusquam vita eius est, ex hiis que possidet; et post docet contagionem avari volentis ampliare horrea sua, prohibendo a suis discipulis sollicitudinem circa temporalia, et sic suos discipulos et affectum instruit quod non innitantur proprietati civili zelo avare possidendi sicut verisimiliter fecit iste homo volens habere Christum iudicem ex inflexibilitate a iusticia, postposito omni timore servili ex sciencia discernendi et sanctitate vite; de quibus ewangelium paulo ante meminit."
5109,277,6,212,"no","Unde super eodem textu sic scribitur Ambrosio: Bene ergo terrena declinat qui propter celestia descenderat nec iudex dignatur esse licium aut arbiter facultatum vivorum habens ac mortuorum iudicium ac arbitrium meritorum. Et post subdit: Unde et non immerito refutat hic iudex fieri a corruptibilibus occupari qui se dispensatorem celestium ordinabat. Et idem docet beatus Bernhardus libro ad Eugenium papam, Lyncolniensis et alii doctores, ut patet libro V, capitulo VIII. Sic ergo secundum sanctorum sentencias et seriem scripturarum quasi diceret, quis interrogat sentenciam negativam, nullus eum constituit iudicem ut circa vilia terrestria dispensator celestium occupetur. Psalmo scribitur: Quis est homo qui vivet et non videbit mortem? Et sic sepe in scriptura per talem interrogacionem intelligitur negativa."
5110,277,7,212,"no","Consideret ergo fidelis postillans scripturam sacram, quomodo Christus paulo ante docet suos discipulos non sollicitari, quomodo respondeant magistratibus et potestatibus secundum leges extra legem ewangelicam, ut patet Luc. XII. Consideret secundo quomodo Christus secundum iudicialia veteris testamenti noluit iudicare adulteram lapidandam sed secundum legem misericordie accusatores impios erubescencia reatus proprie, ut patet Joh. VIII, et videbit quod Christus noluit iudicare secundem leges alienas ab ewangelio. Consideret tercio quod disparia iudicia quantum ad penalia sunt aput homines ordinata, qui ut plurimum sapiunt iniusticiam, ut ostensum est tercio huius, finali capitulo; et videbit."
5111,277,8,213,"no","Quod iudicare secundum leges humanas Christo non competit. Quarto additur hec racio: Omnia iudicia secularia concluduntur ex maiori que est legis maxima, ex minori que est testium deposicio vel alia testificacio humana. Et ambe premisse peccant ut plurimum; ideo non decuit summam veritatem auctorisare hunc ordinem iudicandi."
5112,277,9,213,"top","Quantum ad maximas humanarum legum patet quod omnes dicunt universaliter quod pro tali persona a tali patre linealiter descendente vel taliter ex conneccione obtinente vel de anteriori data quoad collacionem pape sit regulariter quoad temporalia iudicandum, non attendendo ad dignitatem persone per graciam quoad Deum. Cum igitur iniuste quicumque occupat, qui deest a gracia, ut XIX De Civitate Dei, XXI capitulo, ut patet quarto capitulo tercii huius, patet quod tales maxime humanarum legum fallunt ut plurimum. Et hinc dixi superius secundo huius quod Deus occulto iudicio revertit humana iudicia, nunc preficiendo primogenitum, nunc postgenitum et nunc transferendo ad populum alienum; et patet infirmitas in maximis legis humane. Docet ergo Christus in lege sua complete ecclesiam, quomodo debet ad temporalia se habere; nam quantum ad querendum ac servandum divicias satis dictum est proximo capitulo quomodo debent talia communiter addici ad ambitum eternarum et ante quamcunque perdicionem aut minoracionem virtutis omnis eorum civilitas pretermitti. Unde avaros et prodigos diviciarum docet occasionem tollere qua sic peccant. Si, inquit, manus, pes vel oculus tuus scandalisat te, abscide vel erue et proice abs te Math. XVIII, 8; quod tantum est dicere: Si operacio, intencio vel affeccio circa temporalia ut divicias, delicias vel honores sit causa, quare precipitatur quis a debito Dei servicio, abscide obiectum renunciative et erue actum, facta contemplacione, quia infinitum est melius reputari in facie ecclesie pauperem, miserabilem et fatuum propter Christum et finaliter intrare vitam perpetuam quam habendo hec organa naturalia cum suis potenciis sive virtutibus ac voluptuosis actibus continue hic in via. "
5113,277,9,214,"bottom","Quod notatur in infami binario post statum vie perpetuo condempnari. Quicunque ergo secularis moderaverit operacionem, affeccionem et intencionem se habentes per ordinem circa temporalia habet doctrinam plenam politam ad utendum diviciis."
5114,277,10,214,"top","Nec obest fertilitati scripture sed consonat per manum preter potenciam et actum operis intelligere consonum ex equo cooperantem tamquam organum ad iuvandum; per pedem preter volitam potenciam et affectum intelligitur ministerium operis suppositum ad agendum, per oculum preter vim intelligendi vel actum intelligit consiliarium in agibilibus dirigentem. Sic enim signat signa organica in scriptura. Quandocunque ergo socius, minister vel consiliarius scandalisat te, celeriter est amovendus. Et patet quod quicunque viciosus hoc scandalum racione tempore in se senserit, rectificando operacionem, volicionem et intelleccionem secundum hanc regulam fiet iustus. Unde Math. XIX, 2I docebat expressius quomodo oportet adolescentem avarum, ne residuum vite sue inficiat, vendere omnia que habet et dando pauperibus sequi ipsum. Aliter enim oportet inveteratum viciosum rectificari per operaciones vicio suo oppositas et aliter remissius viciosum, ut docet Aristoteles II Ethic. de virge oblique rectificacione. Quod si ultra notamus capita legum quas Christus tradidit Luc. Xll de divite volente horrea ampliare, et XVI de divite epulone, indubie leges ille impertiri sufficerent ad rectificacionem cuiuslibet dominantis viciosi. Et cum oppositorum sit eadem disciplina, patet quod eadem leges sufficienter edocent divites virtuosos. Verumtamen Veritas ex superhabundanti superaddidit doctrinam triplicem, primo quod gratis distribuant, nam Luc. XVI, 9 precipiuntur sibi facere amicos de mamona iniquitatis, ut cum defecerint a bonis fortune et nature quod est necessarium in morte thesaurarii, quibus caritative communicaverant hec bona in via, recipiant eos pro tegumentis temporalibus a tribulacionibus in eterna tabernacula condicionis opposite.  Victum autem et vestitum non oportet in patria memorari sed thabernacula cum quibus habebit propriam perpetuam mansionem. Et signanter vocat Veritas mundi divicias "
5115,277,10,215,"bottom","mamonam iniquitatis, quia secundum peritos iinguarum mamon est nomen demonis ad divicias incitantis, racione cuius inter omnia bona divicie nequissime sunt partite."
5116,277,11,215,"no","Habito itaque quod mundi divites debent distribuere bona sua, ut docetur tercio huius capitulo, Christus secundo docet quomodo debent dari. Cum, inquit, facis elemosinam, noli ante te tuba canere sicut yppocrite faciunt michi in synagogis et vicis, ut honorificentur ab hominibus. Amen dico vobis, receperunt mercedem suam. Te autem faciente elemosinam nesciat sinistra tua quid faciat dextera tua, ut sit elemosina tua in abscondito; ubi primo patet prohibicio intencionis humane laudis faciendo opera caritatis. Ille (inquam) canit tuba ante se qui propter laudem seculi ante retribucionem finalem ostendit quomodolibet factum suum, in quali ere sonante ante tubam novissimam omnes pompando, omnes confuse concinimus qui quitquam ea intencione facimus, ut hominem ypocrite perquiramus."
5117,277,12,215,"no","Sed tercio patet, cum sint proprii ministralli, non relinquitur eis ad premium post tubam novissimam concomitantem finem alium meliorem, nam post laborem expectatur requies, post medicinam sanitas, et sic de quotlibet finibus melioribus medium ad eosdem sed ad hunc finem melodice concinitur, ut delectacio concomitans habeatur. Quanto magis servus faciens bonum in honorem et laudem propriam et non principalissime ad gloriam Domini a quo conducitur sed infideliter ad honorem Deo proprium aspirando laudem eius suppeditat? Talis (inquam) non habet mercedem vel racionem laudis in erario Dei sui reconditam. Nec obest, dicit Crisostomus, appropriacioni elemosine quod videtur sed quia ideo fit ut propter inanem gloriam videatur."
5118,277,13,215,"top","Tercio datur salubris doctrina specialiter mundi divitibus annotanda, scilicet quod potencia ministrativa in nomine Domini, que est manus dextra, sit potencie ministrandi in nomine proprio impermixta. Illa enim foret sinistra intencione que totum corpus actuum eciam "
5119,277,13,216,"bottom","bonorum de genere, ut dicit Math. VIo capitulo, viciaret. Igitur in nomine Dei absconditi sine fastu seculi declinativo est humiliter ministrandum et tunc pius pater videns vitam tuam in Christo absconditam, reddet tibi. Oportet ergo creaturam in principio operis considerae quod ex natura sua nichil est in comparacione ad superexistenciam Dei sui; ad cuius magnificenciam ostendendam sicut artificem ostendit instrumentum et species, luminosum quicquid fecerit operatur. Talibus enim gratis filiis est merces in eternis legibus reservata, ut dictum est capitulo XIX tercii huius. Sic ergo data lege quod et qualiter divites debent distribuere bona sua, tercio dat legem quibus debeant ministrare. Nam Luc. XIV docet quendam principem phariseorum qui ipsum invitavit ad prandium: Cum, inquit, facis prandium aut cenam, noli vocare amicos tuos neque fratres tuos neque cognatos tuos neque vicinos neque divites, ne forte ipsi reinvitent te et fiat tibi retribucio, sed cum facis convivium, voca pauperes debiles, claudos et cecos, et beatus eris. Si ergo in sociali communicacione bonorum fortune sint iste tres maneries pauperum mundo potentibus preponende, quanto magis in nomine Trinitatis est illis elemosina facienda; quamvis enim isti quinque modi hominum meritorie convivare poterunt propter amiciciam nutriendam, tamen raro aut nunquam hoc evenit nisi peccatur vel in intencione vel in ordine faciendi. Intencione, quando intenditur honor, pompa seculi, lucrum. Sed quis mundo dives non intendit honorem proprium convivando, ut scilicet seculum reputet eum convivam dapiferum, aut quis convivat potentes huius mundi, qui non intendat eis obligacionem ad retribucionem servicii vel alterius comodi temporalis? Et pompam seculi testatur sumptuositas et multiplicitas ferculorum extraneacio lauti ministerii cibariorum et paliata exilaracio ad serviendum seculo in excessu et falsitate verborum, sed non sic Christus (ut patet inferius). Quod si dicis quod mundus hec exigit, dicitur (ut supra) quod ideo, quia inimicus "
5120,277,13,217,"bottom","hoc exigit est pocius abnuendum. Ymmo iuxta doctrinam Christi hic omne seculariter dominium possibile foret pocius abstinendum. Sed scio quod Luc. XVI, I4 scribitur: Audientes hec pharisei qui avari erant deriserunt eum. Quanto minus mirandum, si ecclesiastici magis phariseice viscati diviciis audientes nos tenebras viventes difformiter doctrinam magis derideant."
5121,277,14,217,"no","Scimus tamen ex fide quod hec doctrina Christi sufficienter instruit singulos christianos quomodo se haberent ad mundi divicias. et cum nullibi docet verbo vel opere ipsas essencialiter acquirendas nec in iudicio repetendas sed propter ipsum distribuendo ipsas pauperibus quoad civile dominium relinquendas, videtur quod nos clerici obligati Christi consiliis non debemus hec temporalia ad taliter dominandum repetere nec in talibus iudiciis active vel passive seculariter occupari."
5122,277,15,217,"no","In ista materia est triplex responsio, prima quod nullum mortale peccatum excludit civile dominum, quia aliter heres deficeret a iure hereditario, donatorius a donato, stipendiarius a suo stipendio, legatarius a legato, posito quod sit notorie in mortali; quod leges humanas dissolverit. Ymmo negligencia earum qua non attendunt ad radicem veri dominii que est virtus ipsas argueret et rempublicam nimium perturbaret, cum nemo scit quis iuste possidet quitquam quod occupat nec iudex sciret pro qua parte ferret iustum iudicium."
5123,277,16,217,"top","Supposita vero parte affirmativa assumpto opposita ex sepe dictis, et iterum cum nemo habet mortalem iusticiam nisi deficiat a peccato nec iuste possidet mortaliter sine mortali iusticia, patet sentencia quam eciam egregie declarat dominus Armacanus libro IV. De Pauperie Salvatoris; patet quod quatuor primas conclusiones oportet concedere, cum natus in originali peccato deficit a quocunque iure, vero quia simpliciter a iusticia, et ceteris licet resurgentes ad graciam resurgunt ad novum titulum et rectificatur titulus ex sanguinis propinquitate, ex donacione, ex mercenario labore et legacione, et per idem existens in mortali illegittime "
5124,277,16,218,"bottom","derivat ius hereditarium. dat elemosinam, mercedem vel condit testamentum, verum tamen stat recipientes iuste habere si sint rectificati quoad Deum, quia homo non est nisi minister Dei cuius sunt bona et Deus donat digno, licet per indignum non donantem. Sed tres sequentes conclusiones habent calumpniam, cum hec sentencia theologica leges humanas rectificat et defectus earum secundum sentenciam architectonicam decenter expurgat. Quis queso catholicus negaret quin parvipendens virtutem et per consequens dignitatem illius pro quo sentenciat ac cum quo communicat vel quomodocunque intromittit, procedit inprovide, quia iudicat solum secundum faciem id ad quod maxime attenderet dimittendo. Ideo (ut dixi alias) oportet theologum omnes actus humanos principaliter regulare. Tunc enim staret respublica ex XIX De Civitate Dei XXI capitulo, cum virtuosi iuste possideant bona sua et sopiatur contencio secundum ambiguum humanum iudicium. Lex quidem humana non dat ius neque dominium ut dicunt Augustinus epistola XXXVII et dominus Armachanus."
5125,277,17,218,"no","Sed supponendo quot sit concors capitali dominio in facie ecclesie secundum probaciones topicas, tunc solummodo ius declarat. Unde secunda responsio dicit quod leges et iudicia secularium sunt iusta, sentenciando pro persona cui probacio legis consonat, cum debet supponere ipsos esse iustos, eo quod debent esse iusti; nec est probatum contrariam; aliter enim non possunt procedere, cum scire quis sit dignus sit simpliciter proprium renium et cordium scrutatoris."
5126,277,18,218,"no","Et ista videtur legalis responsio domini Armachani VIo capitulo libro IV De Pauperie asserentis septimo capitulo quod ignorancia non vincibilis sed invincibilis excusat iudicem."
5127,277,19,218,"top","Contra istam responsionem sic arguo: Impossibile est duo iudicia contradictoria esse iusta; sed hoc contingeret de possibili, si ignorancia invincibilis excusaret iudicem secularem; ergo dicta responsio minus vera. "
5128,277,19,219,"bottom","Assumptum patet eo quod si unum contradictorium est iustum, reliquum est iniustum, ut si iustum est quod Petrus possideat datum dominium, non est iustum quod non possideat illud dominium et econtra, quia aliter duo contradictoria forent simul vera, quia iusta et bona. Sicut ergo non sequitur quod Petrus dominatur quoad humanum iudicium, ergo simpliciter dominatur, sic non sequitur: iudicium Petri est iustum secundum humanum arbitrium, ergo est iustum simpliciter. Minor argumenti videtur in casu quo Petrus iudex sentenciet pro Paulo prescito qui ignorante tota ecclesia nunquam fuerit ab originali baptismo flaminis emendatus, sic quod Petrus iudex habeat invincibilem ignoranciam quoad illud quod videtur de possibili satis contingere. Tunc Deus iudicat quod Paulus non dominetur, dato usibili, ut patet ex sentencia catholica hic supposita quod iniustus caret vero dominio cuiuscunque, ymmo populus christianus de sagana hoc approbat, cuiusmodi foret Paulus, et cum Deus iustus iudex non potest facere iniustum iudicium, sed eo ipso quod aliquid iuste attinet alicui Deus sibi illud adiudicat, sequitur quod Petri iudicium iudicio Dei oppositum sit iniustum. Nam omne obliquans a divino beneplacito est iniustum."
5129,277,20,219,"no","Nec valet dicere quod iudicium acceptum pro actu iudicantis sit iustum, licet sentencia sit iniusta, ut iustus iuste facit malum opus de genere, sic iniustus iniuste. Complementum illud videtur falsum, cum sentencia sit legalis et eque iusta, sicut iudicium. Preterea, cum iudicium sit iniustum, non debet fieri, quia nemo debet presumere in tam ambiguis contra consilium Christi et eius abnuicionem exponere se ad iudicandum, ubi verisimiliter debet hesitare utrum facit utrique parti iniuriam."
5130,277,21,219,"top","Si enim pars actrix, pro qua sentenciat, tunc fuerit in mortali et pars defendens tunc fuerit in gracia et sic habens ad usibile ius quod pars actrix ex iudicio iniuste occupat, certum videtur quod iudex licet ignorans facit iniuriam utrique parti. Quare ergo non caveret ab hoc sicut ab aliis sibi dubio malis? Non enim sequeretur ex hoc universaliter ob servando nisi quod cessaret civile iudicium et consequenter civile dominium; "
5131,277,21,220,"bottom","quod non discreparet sed pocius consonum foret legi Christi."
5132,277,22,220,"no","Videtur enim tercio quod Petrus facit Paulo iniuriam, quia sibi fit iniuria et non solum per testes, cum iniuria completur per lacionem sentencie. Ideo relinquitur quod iudex facit iniuriam. Si enim essemus in morula inter deposicionem et lacionem sentencie, tunc foret verum quod Paulo fit iniuria, quia adhuc non caret suo dominabili a quo privabitur per lacionem sentencie. Ideo videtur quod error testium inducit errorem iudicii et non solum errorem speculativum quo inducitur ex falso testimonio, antequam ferat sentenciam errore practico sed errorem practicum inferendo sentenciam."
5133,277,23,220,"no","Nam si Petrus cum Daniele rectificaret testes vel cum Christo fugaret eos iudicando ex revelacione oppositum isti sentencie sive innocencie vel perdicione iuris contendencium, tunc recte iudicaret. Cum ergo illud iudicium foret isti oppositum, videtur quod illud, iudicium precise super eadem materia foret iniustum. Nec dubium quin iniuriatur ecclesie per complecionem huius iudicii et per consequens ipsum est malum de genere et per idem ex presumpcione iniurie indubie malum mortis."
5134,277,24,220,"no","Confirmatur tripliciter: primo per hoc quod pars iusta contra quam false iudicatur debet racionabiliter velle Petrum iudicem non ferre talem sentenciam, sicut Petrus debet racionabiliter velle in casu quo foret in casu simillimo. Cum ergo de lege nature sit quod quilibet faciat alteri, sicut racionabiliter debet velle fieri sibi ipsi, consequens est ut quod Petrus sic sentenciando faciat legem nature a Christo Math. XXVII expressatam. Quis enim sciens se esse indignum et ex sentencia lata peccare gravius non affectaret iudicem supersedere a tali sentencia? aut quis sciens debere sibi dominabile pro quo placitat et adversario non debere, non deberet irracionabiliter velle in casu tali non ferri sentenciam contra illum?"
5135,277,25,220,"top","Similiter, Petrus iudex in proferendo sentenciam falsum asserit iudicando sine evidenti necessitate, ergo male; consequencia patet, eo quod in iudiciis talibus ex utroque testamento est veritas maxime ponderanda. "
5136,277,25,221,"bottom","Et antecedens patet eo quod Petrus scit plane quod nec testificacio nec alia evidencia probat sibi quod pars actrix pro qua iudicat, nunc sit in gracia; et bene scit quod aliter sibi deest iusticia, ergo bene scit quod non probatur legittime sua sentencia. Nulla ergo lex artat eum in talibus ad ferendum sentenciam et specialiter non lex quam scit non esse validam in suis probacionibus. Si enim testes scire debent suum depositum, multo magis iudices debent scire suum iudicium esse iustum, cum sit plus arduum."
5137,277,26,221,"top","Similiter, Petrus scit sequi formaliter Paulum esse in gracia, sed habet simpliciter iusticiam ad dato usibili dominandum, et non est conscius de antecedente sed capit ipsum tamquam probatum legittime, ergo nec debet esse conscius de consequente, ymmo si testes renuerint iurare de isto necessario antecedente ad probandum dominium et nanciscendum debet ipsos respuere tamquam ad probandum insufficientes. Si ergo Daniel testes adulterii Susanne seorsum examinans quesivit de circumstanciis plus remotis, ad instar cuius politici usque hodie observant ordinem hunc in examine testium productorum, multo magis ad radicale iuris fundamentum debet examen procedere. Sic enim pars adversa excipiens contra partem quam scit notabili regimine irretitam resistit sibi tamquam inhabili. Et idem videtur iudicium de quolibet mortali, cum peccata que videntur graviora aput ecclesiam sunt aput Deum minus gravia, et econtra propter tales evidencias dicit tercia responsio (cum qua ego) quod iudex debet exponere parti pro qua iudicat quomodo ad sui iusticiam et sentencie rectitudinem necessaria est observancia caritatis. Et cum solius persone sit in consciencia sua Deum consulere super illo, debet sibi dicere quod conscienciam suam diligenter examinet in hac parte, et tunc ferre sentenciam secundum evidenciam adductorum vel exprimendo vel subintelligendo condicionem naturaliter consequentem, dominium scilicet quod persona pro qua fertur sentencia sit in gracia et sic capax. Nec credo quod aliqua lex legi Christi subiecta contempneret istum modum, cum utrobique proficeret et eius "
5138,277,26,222,"bottom","negligencia unquam afficeret. Nam sedaret lites, abusus iniustos excluderet et consciencias avarorum ad internum iudicium revocaret. Sic enim in litis principio iuratur de calumpnia quam utraque pars habeat ut repetat iustam causam una repetendo et alia defendendo; et sic necesse est alteram partem esse periuram, si non iuris ignorancia excusaret. Sed non dubium christiano quin noticia huius iuris sit pernecessaria cuilibet viatori; sic eciam medicus visitando egrotum consulit sibi ut disponat se primo et principaliter quoad Deum, ut post expedicius adhibeat artem suam et generaliter in omni humano opere est hoc necessario premittendum. Et videtur michi quod quilibet christianus et specialiter iudex, qui super isto fundaret rectitudinem sue sentencie potest esse theologus in hac parte."
5139,277,27,222,"no","Sed contra istud instatur per hoc quod tunc secundum iudicii sentenciam et conscienciam iudicis cessarent placita et per consequens iusticie complementa."
5140,277,28,222,"top","Similiter, tam in veteri quam in novo testamento sunt huiusmodi iudicia approbata; similiter, per idem nemo crederet testibus, cum eorum attestacio non dat maiorem fidem, quam partis attestacio, eo quod non est conscia sibi ipsi. Sic enim iura supponunt quod nemo inmemor salutis proprie sicut lex debet supponere quemlibet esse bonum quousque probetur contrarium. Ad primum patet quod non concluditur inconveniens, cum tunc ecclesia plus conformaretur legi Christi, sed tunc indubie foret iusticia copiosius seminata, quia occasione contencionum rarescit iusticia; ymmo si omnes activi forent tam humiles, tam modice ad temporalia anhelantes, quod in quacunque causa contenciosa ponant se in arbitrio superiorum vel prepositi, secundum epykeiam vel ewangelium iudicantis, cessarent iurgia; non enim est persona ecclesie quin habeat superiorem, quia tam in ordine seculari, quam clericali est devenire ad supremam personam simplicem intra ecclesiam, ut patet de imperatore et papa; utraque autem illarum habet personam sue communitatis "
5141,277,28,223,"bottom","sibi superiorem et sic gradatim quoadusque deveniatur ad universalem ecclesiam sponsam Christi que subiecta est capiti viro suo; ipse autem subiectus est trinitati; inferior igitur debet virtute obediencie se ponere in superioris sui arbitrio et sive pro una parte sive pro alia iudicet quoad temporalia sine appellacione vel murmure contentari."
5142,277,29,223,"no","Et ista videtur sentencia sancti Apostoli I. Cor. VIo, ubi declarat ipsos sufficere sine recursu ad infideles politicos eciam in causis secularibus iudicare; et Hebr. ultimo: Obedite prepositis vestris et subiacete eis: videtur itaque parum ipsum separare a religione christiana qui in minimis bonis et paciendo iniuriam non libenter ac obedienter se subicit suo preposito. Sic enim Christus in bonis nature procuratori Romani principis se subiecit. Defectus igitur obediencie religionem christianam dilacerat, lites disseminans in mortales. Et moveret ad hoc quod ecclesia in suo novello incremento fuit taliter regulata; tunc enim maxime appropinquabit regnum Christi, quod debet nobis esse exemplar vivendi."
5143,277,30,223,"no","Secundo moveret quod illud regimen extingueret lites et iurgia et sedaret ex parte iudicis et iudicandi inconveniencia et per consequens, cum frustra sit regimen per plura media quod bene eque fieri potest per pauciora, videtur monstruosum inniti mediis in forma humani iuris."
5144,277,31,223,"no","Tercio moveret quod iste modus regendi ministraret opportunitatem vacandi in studio et practica legi Christi et daret occasionem excludendi christicolas a solicitudine mundi. Sed scio quod ista sciencia repugnat opinionibus et legibus satraparum; cuius causa est fastus cum avaricia; hoc tamen non excusat sacerdotes qui tenentur tantum intendere legi Christi, sicut Aaronite tenentur intendere veteri testamento, qui debent meditari die ac nocte, sicut indubie debemus nos exclusa cupiditate."
5145,277,32,223,"top","Ad secundum patet quod non obviat responsioni approbanti iudicia cum scriptura; sed notandum quod "
5146,277,32,224,"bottom","alia sunt iudicia de occultis Deo specialiter reservata, et alia de sensibus, de quibus homines dicunt tranquillitatem ecclesie iudicare, unde quando factum inordinate est notorium, debet communitas ipsum superiori iudici propallare, et ipse secundum eorum gestacionem probabilem ad correpcionem vel attestacionem persone defamate et utilitatem ecclesie iudicare. Et licet culpa interim remissa fuerit quoad Deum, nichilominus debet obedienter subici pene legis; unde quotquot sunt dicta scripture que videntur vitare iudicium, ut Math. VII, I: Nolite iudicare, ut non iudicemini. Et Apostolus I Cor. IV, V: Nolite ante tempus iudicare quousque veniat Dominus, cum quotlibet dictis similibus que omnia secundum Augustinum intelligenda sunt de iudicio temerario non discreto; quod potest fieri tribus modis, primo quoad materiam iudicii, quando scilicet est occulta, ut iudicando quod proximus sit in mortali et ipso existenti in gracia sine signis valde evidentibus est mera stulticia; et sic de quacunque materia iudicii antequam cognoscatur."
5147,277,33,224,"no","Secundo quando modus operis cogniti est occultus, ut videndo proximum facere bonum opus vel malum de genere, quod cum circumstanciis bene posset fieri, sine probabili evidencia est temerarium discernere quod sit male. Isto modo iudicant loquaces et invidi quod proximi sui sint ypocrite vel homines pessimi pro operibus que possunt bene fieri, ut notat Apostolus, non considerantes provide statum proprium; tales esset melius dimittere iudicium temerarium quia inutile quoad correpcionem proximi, superbum quoad exaltacionem sui et invidum quoad bonum proximi. Sed senciendo humiliter debent reputative de se ipsis sollicitare principaliter se ipsos corrigere."
5148,277,34,224,"top","Sic enim sancti ex humilitate sine mendacio dicunt reputative subintelligendo quod sint abiectissimi peccatores. Quis enim scit, si peccatum quod committit pro suo tempore et exitus quem habet post tanta Dei beneficia non sint in ipso quocunque peccato alterius graviora, cum ignorat gradum gracie in persona proximi contricionem intrinsecam et dignitatem quam "
5149,277,34,225,"bottom","habet in patria? Ideo cum reputare sit cum formidine arbitrari, quod talis reputacio est humilitatis indicium."
5150,277,35,225,"no","Tercio est iudicium temerarium, nedum quando materia iudicii vel eius modus est incognitus sed tercio quando modus iudicandi est temerarius, ut iudicando ubi nec est auctoritas nec utilitas, postponendo ordinem caritative proficiendo primitus sibi ipsi, aut non iudicando intencione simplici, ut Christus docet Math. VIIo."
5151,277,36,225,"top","Ad tercium patet quod credi debet testibus nisi sint evidenter suspecti, sicut necesse est adhibere fidem proximo subtracta materia discredendi. Sed notari debent circumstancie ut deposiciones testium quod quis alius sit in peccato mortali vel gracia non est fides propter ignoranciam materie adhibenda. Ideo cum sentencia Domini requirit huiusmodi noticiam, sicut non requirit sentencia ad penam vel premium temporale pro bono vel pro malo sensibili, ideo securius potest iudex in tali casu ex informacione testium adhibere vel discernere absolute quam quod sit dominus date rei. Hoc enim oportet prius saltem naturaliter fieri a Deo per graciam et discrepando a Deo fit pretensa dominacio iniusta atque sophistica sed quod quis paciatur penam, non potest infligi homini nisi iuste, et per consequens nisi Deus hoc approbet. Ideo in tali iudicio non est tanta perplexitas sicut iudicando dominium alicuius; verumtamen plus credendum est duobus testibus non suspectis quam eidem persone diffamate in propria causa, quia super duobus testibus cadit interrogacio circumstanciarum; ex quorum concordancia vel discordancia patere potest topice si loquuntur uno spiritu veritatis. In una autem persona et specialiter in causa propria non cadit talis discrecio vel probabilitas veritatem profitendi, cum induratus non habens consilium vel auxilium sublevandi ipsum ex scandalo non detegeret proprium peccatum. Jura autem supponunt quod multi sunt proprie salutis inmemores et sic mali, de nullo tamen pertinaciter hoc supponunt, sed eius oppositum nisi evidencia illud suadeat. Nec est articulus fidei nec debeo credere de ignoto preposito quod sit bonus "
5152,277,36,226,"bottom","moraliter, sed pie dubitare nisi moveat me evidencia; non tamen debeo ipsum a testificacione reicere nisi probabilis racio assignetur. Et cum in omnibus hiis evidenciis sit probacio duntaxat topica, securum videtur vel probacionem compleciorem querere vel condicionaliter iudicare vel officium illud dimittere. Nec video quin radicatis in ecclesia signis humilitatis et obediencie iudicaretur quilibet a suo ordinario sive preposito utraque parte promittente in ipso, sic quod non vexarent testes aut iudicem in hiis que facerent conscienciam scrupulosam; sed in prefeccione prepositi per prelatum credo quod quicunque prefecerit scienter minus ydo neum quoad Deum propter sanguinem amiciciamque sive lucrum, peccat mortaliter, quia amorem rei temporalis preponderat zelo Dei."
5153,277,37,226,"no","Ex omnibus istis colligitur quod modus vivendi Christi et eius doctrina servata pacificarent ecclesiam, specialiter non innitendo proprietati vel excessui temporalium; quod expediret in omni gradu ecclesie ut dominis secularibus et religiosis et generaliter in clericis et laycis observari. Tunc enim lex Dei foret in precio et lex hominum qua temporalia perquirunt civiliter parvipensa; et antequam ista religio invalescat, nunquam stabit ecclesia inturbata. Ad tantum magnificant quidam leges humanas quod dicunt iudicem civilem sciendo testes false deponere, debere eciam contra conscienciam bona veri domini sentenciando secundum allegata et probata alteri non domino applicare, quia aliter, ut dicunt, lex deficeret, cum tamen oporteat quod habeat cursum suum. Et illa videtur sentencia sancti Thome secunda secunde, questione LX."
5154,277,38,226,"top","Contra istud arguit dominus Armachanus IV De Pauperie VII capitulo sic: Quitquid quis fecerit contra conscienciam ut sic peccat, omne tale iudicium facit huiusmodi iudex contra conscienciam vel debet habere super hoc conscienciam, ergo ut sic peccat. Maior patet per Apostolum Rom. XIV, 23, ubi dicit, quod qui iuxta ceremonias legis antique reputat cibos aliquos esse  "
5155,277,38,227,"bottom","immundos, et discernendo mundum ab inmundo manducat contra conscienciam de inmundo, peccat mortaliter. Omne, inquit, quod non est ex fide, id est contra conscienciam, peccatum est. Et minor patet ex sex evidenciis supradictis de faccione iniurie."
5156,277,39,227,"no","Sed hic dicitur quod iudex non est sibi conscius vel saltem non debet sic iudicando, cum procedit legittime; iste fucus excusaret omnes iniquos, quia sicut persequentes apostolos putaverunt se Deo prestare obsequium, ut prophetat eis Joh. XVI, sic raptores, homicide et quasi omnes malefici sine consciencia reputant se bene agere. Cum ergo racio vel potencia racionandi, quam quidam vocant liberum arbitrium, ad hoc data est homini, ut sciat discernere bonum a malo, et malo vitato bonum eligere in effectu, videtur quod iudex in casu posito non est excusabilis de hoc quod non habet conscienciam, cum sic debet; ad hoc enim Deus dedit sibi istam sentenciam vel scienciam, ut volitiva sua per illustracionem intellective eligat conformiter voluntati divine, quia Luc. XII, 47 dicitur: Ille autem servus qui cognovit voluntatem domini, et non se preparaverit nec fecit secundum voluntatem eius, plagis vapulabit multis. Et pro argumento huius argumenti scribitur Eccli. XV, I8: Ante hominem, inquit, vita et mors, bonum et malum quod placuerit et dabitur illi. Cum ergo iudex signatus scit quod ille pro quo sentenciat iniuste, et per consequens contra voluntatem Dei, exponit data bona, videtur quod faciendo iniuriam tamquam servus infidelis scienter domino suo adversatur."
5157,277,40,227,"top","Item, omnis voluntarius consensus ad peccatum cognitum esse huiusmodi est peccatum; sed iudex datus voluntarie consentit parti iniuste in casu posito, ergo peccat; vult enim quod habeat datum bonum et scit quod hoc est iniustum. Non enim valet hoc sophisma quod iudex vult ipsum occupare solummodo illud iuste, quia displicet sibi quod deest sibi iusticia. Sic enim inprecantur peccatores notorii; inquiunt: utinam actus quem facimus non esset peccatum, quia indubie peccant graviter sic volendo cum volicione illa impleta perversa foret iusticia; et pro assumpto concordant omnes "
5158,277,40,228,"bottom","sancti doctores quod consensus ad peccatum notorium est peccatum, dicente Apostolo Rom. I, 32 post enumeracionem fornicacionis, doli et aliorum peccatorum: quoniam, inquit, qui talia agunt, digni sunt morte, non solum qui faciunt ea, sed qui consenciunt facientibus; ymmo iudex in casu posito preberet parti inique auxilium, videtur esse in casu Josaphat regis qui Achab regi prebebat auxilium, ut recitatur II. Paralip. XIX, 2 quem Yeu propheta filius Hanani sic alloquitur: Impio prebes auxilium et hiis qui oderunt Dominum amicicia iungeris et idcirco iram quidem Domini merebaris."
5159,277,41,228,"top","Item, videtur manifestum, quod omnis iudex sic iudicans contravenit mandato domini Exod. XX, I6 et Deuteron. V, 20: Non loqueris contra proximum tuum falsum testimonium Sed omnis divino mandato contravencio est mortalis, ergo iudex debet taliter iudicare. Assumptum patet ex hoc quod iudex huiusmodi sentenciando falsum asserit scienter, quia contra partem cui iniuriatum est contestatur, quod non ista sed pars adversa habet iusticiam, quod manifestum est loqui contra proximum falsum testimonium. Et eo est testimonium tale iudicis periculosius testimonio testium qui inducunt, quo statu iudicis est eis alcior, testificacio sua ad exequendum iniusticiam est expedicior et contra scienciam suam attestacio falsidica concludens finem nequicie ac pluribus malis consenciens est manifestior. Ymmo videtur esse contra legem nature Math. VII, I2. Hoc facias alii quod tibi vis fieri. Ideo videtur esse de tribus peccatis ad Deum clamantibus Jac. V. Ymmo iuxta diffinicionem mendacii quam dat Augustinus in libro suo De Mendacio et contra mendacium videtur esse manifestum mendacium. Cum ergo nullum mendacium potest esse nisi peccatum quod nemo pro salvacione tocius mundi committeret, videtur quod nullus iudex secundum sic allegata et probata daret iudicium quod non pocius foret verum aut rectum quam probatum, tum quia falsum nichil probat, sed argumentum "
5160,277,41,229,"bottom","iudicis deficit in materia, tum eciam quia unus iuxta testes veridicos pro eodem tempore sentencians oppositum iuste iudicaret, sicut patet reverso iudicio per falsificacionem testium vel alium defectum iudicii opertum, ergo etc. Confirmatur ex hoc, quod Pylatus iudicavit Christum ad mortem civiliter secundum allegata et probata, ut hic loquimur et tamen iniuste, ergo tale iudicium non excusatur ab iniusticia. Assumptum patet Johannis XIX, I3: Sedens pro tribunali qui dicitur Lithostrotos tradidit eis Jesum ut crucifigeretur. Ex quo textu Augustinus obicit, Omelia CXVI super Johannem, quod Christus crucifixus est iudicio atque potestate presidis per hoc quod dicit, non ut crucifigerent, sed ut crucifigeretur; et hinc notat Johannes quod milites hec fecerunt."
5161,277,42,229,"no","Quod autem civiliter iudicavit, patet quod non secundum legem Dei vel veterem, sed reprobavit causas quas ipsi offerebant contra Jesum. Ideo non superest secundum quam legem si non secundum Romanam cuius ipse fuit substitutus, deputatus ad cognoscendum in causa mortis ablata per Romanos ista potestate a Judeis dicentibus: Nobis non licet interficere quemquam. Quod autem secundum allegata et probata, ex hoc videtur, quod Pilatus habuit magnam diligenciam ad salvandum Christum. Ideo tantum distulit iudicium, nunc flagellans eum, ut vel sic quietarentur de ipso sic aput eos emendato et dimisso, ut loquitur scriptura Luc. XXIII, I6, nunc lavans manus et dicens: Innocens ego sum a sanguine iusti huius Math. XXVII, 24, et nunc repellens eorum accusacionem dicens: Ego non invenio in eo causam Joh. XIX, 6."
5162,277,43,229,"top","Ideo verisimile est quod talis iudex ex uno latere benivolus iudicando et ex alio latere volens colorare factum imperatori Romano et tercio latere habens testes falsidicos quomodocunque libuerit Judeis testificare de illo, habuit testes qui secundum leges Romanas licet false accusantes quod si examinacio testium sit omissa, "
5163,277,43,230,"bottom","sicut videtur Crisostomus dicere super Johannem Omelia LXXXIV, ponamus istam affuisse et queramus si sentencia fuit ista. Nec licet Pylatum excusare a culpa, tum quia Christus dicit, quod qui tradidit eum Pylato maius peccatum habet. Et I. Petr. magis timuit hominem quam Deum iudicando contra conscienciam."
5164,277,44,230,"top","Ex istis sexto colligitur, quantum ad legis implecionem quod nulla lex iusta potest docere iudicem sic ferre sentenciam, sed iuxta vocem prophete Isai. X, I: Ve qui condunt leges iniquas, manifestum est quod duplex ve est illis qui approbando abutuntur istis legibus in effectu; quod tamen dicitur oportere iudicare secundum allegata et approbata conceditur. Sed ex dictis libro proximo capitulo deposicio falsorum testium nichil probat; falsum enim secundum philosophos, licet verum inferat, hoc non probat; sequitur enim secundum loycos, si homo est asinus, homo est animal, sed hominem esse asinum, cum non sit, non probat aliquam veritatem. Correspondenter certum est, quod voces deponencium non probant sed testantur in casu quo sunt veridici iusticiam partis vere. Nam quia prius ex opere Dei pars ista habet iusticiam, ideo sic testantur. Per idem enim alii falsi testes probarent veritatem negativam de preterito priori veritati affirmative testificanti oppositam. Et sic testes alternando in suis probacionibus sibi mutuo adversantes probarent duo contradictoria simul esse vera, ut posito quod in lege Anglicana una duodena probet per deposicionem falsum, quod Petrus fuit Pauli domini verus heres et post succedat viginti quatuor virorum graviorum contestacio veridica falsificans priores testificando, quod Petrus non fuerat talis heres. Tunc concedi oportet quod ista duo contradictoria sunt probata, quod insanum est dicere, cum secunda parte attestacio probat quod prima duodena non probaverat partem suam. Et eadem est racio de omni testificante falsidica. Iudex ergo obligans se ad sentenciandum solum secundum allegata et probata, cum scit "
5165,277,44,231,"bottom","quod de potencia falsorum testium nichil probat, sentenciando secundum eorum falsitatem precipitanter offendit in legem, cum cece ex ducatu falsorum cadit in foveam falsitatis."
5166,277,45,231,"top","Et absit ab ore iurisperiti dicere, quod oportet de aliqua lege credere vel simulare credere aut conformari iudici non falso scito Sed si iudex sit sibi concius de falsa deposicione testium, falsa fabricacione instrumentorum, vel quacunque fraude processus circumveniencium debet omnino cessare a ferenda sentencia, eciamsi iuratus fuerit solempniter ad has leges, quia in omni iuramento intelligitur tacita condicio si iuramenti implecio non contravenit legi Christi. Unde nec Yepte ex voto non oportuit filiam occidisse, Judic. XI capitulo, nec Herodem ex iuramento decapitasse Johannem in carcere Marc. VIo. Obedire quidem oportet veritati que Deus est plus quam homini, Act V 29. Sed iudex in tali casu debet testes scitos falsificos diligenter examinare ad partem et hortando corripere prudenter. Sic enim fecit Daniel in condempnacione Susanne per falsos presbiteros Daniel. XIII; sic finxit Salomon IV Reg. se velle dividere puerum vivum, ut sic meretricis ree calumpniam falsam erueret; sic narratur de quodam prudente rege qui tres suspectos testes subordinatos sic reduxit, primum seorsum vocatum fecit solum dicere oracionem dominicam, secundo vero vocato fidenter asseruit quod primus dixit sibi in omnibus veritatem et nisi iste fecerit isto modo, iuravit per coronam quod ante prandium capitalem sibi subiceret sentenciam. Ac iste timens convinci de falso dixit regi claram veritatem de negocio quod tractarent. Et tercius eadem comminacione perterritus concordaverat in omnibus cum secundo. Quod si in casu posito non sufficit alia cautela huiusmodi, debet iudex omnino differe iudicium subeundo mortem et omnem perdicionem bonorum nature vel fortune possibilem si oportet antequam secun- "
5167,277,45,232,"bottom","dum deposicionem talium testium iudicaret. Dilacio autem talis potest esse ex causa multiplici vel expectando ulteriorem informacionem vel partis vere probacionem aut defensionem uberiorem vel parte instante in casu quo non licet testium falsitatem prodere, renunciando officio et remittendo causam superiori iudici, quem debet ex consciencia informare de veritate negocii et animare ex maiori sufficiencia resistere falsitati."
5168,277,46,232,"no","Et si obicitur quod si omnes iudices haberent talem conscienciam theologorum, cum iam sit mundus positus in maligno tam quoad testes quam partes circumvenientes in negociis contenciosis, communiter callide fratres suos, cessarent secularia iudicia stulta et per consequens periret regimen reipublice atque leges, cum unus homo habendo conscienciam peccat contraveniendo et alius subtracta consciencia licite facit actum consimilem non peccatum, ut patet de comedentibus ydololatris quibus Apostolus precipit I. Cor. X, 27: Nichil interrogare propter conscienciam; videtur quod iudices informati debent deponere conscienciam talem fictam."
5169,277,47,232,"no","Ad istud dicitur (ut supra), quod expediens foret omnes iudices secundum talem esse regulatos, quia tunc necessitaretur respublica redire ad policiam ewangelicam habens omnia in communi. Unde inter ceteras artes sive officia non occurrit michi aliud, cui adiacet maius periculum, cum mundo declinante ad infidelitatem et avariciam vix inveniet quis unum in talibus negociis cui credet et cum in ambiguis specialiter tangentibus conscienciam pars securior sit tenenda, quis dubitat quin securum sit christianum quemlibet declinare ab illo officio, cum deficiente probacione falsorum testium negligenter iudicans iudicat contra legem? Est enim sensus legis quod in ore duorum vel trium peribit, qui interficiatur Deuter. XVII, 6 secundum testimonium Veritatis. Aliter enim non verificaretur minor conclusionis sillogistice iudicando, unde paulo ante premittitur cum audiens inquisieris diligenter et verum esse repereris. Unde omnium testium deposicionem oportet condicionaliter subintelligere, si veritas subest dicto."
5170,277,48,233,"no","Et patet quod lex eciam civilis cum Christus eam approbat sit iusta, sed sophistice defraudans legem iudex, testis vel pars contendens est iniustus lege undique inculpata. Ideo false fingitur quod ex lege acquiritur iniuste iuste possessio, cum ex vulpinis fraudibus acquiritur contra legem; recte simile de christianis comedentibus carnes ydolis ymolatas quorum aliqui habentes conscienciam ipsas abiciunt et alii licite convescuntur, quia comedere scienter de talibus carnibus secundum scienciam Apostoli scitur vel sciri debet subducto voto licere omnibus christianis. Non sic autem de falso iudicio, quia ipsum datum pro Dei proditoribus et contra suos famulos inpugnaret legem et per consequens pacem populi et virtutes. Ideo debent iudices in hoc habere conscienciam ut iudicent conformiter legi; quod fieri potest secure in iudicando condicionaliter si sit veritas in testatis, vel secundo utraque parte submittente se superioris arbitrio vel tercio iudicando de notoriis, in quibus non est periculum secundum legem Dei vel eius consilium inspiratum. Sic enim consuluit Moyses de punicione colligentis ligna in sabbato. Et patet perplexitas legis humane."
5171,277,49,233,"bottom","CAPITULUM DECIMUM SEPTIMUM."
5172,277,50,233,"no","Restat videre si licet christiano pugnare cum christiano pro temporalibus civiliter perquirendis. Et videtur quod non; primo eo quod vix licet christiano bona sua in iudicio repetere, sed longe plus distat a lege Christi pro temporalibus sic pugnare, ergo hoc non licet simpliciter. Confirmatur ex hoc quod utraque pars contendencium debet se submittere iudici superiori ad iudicandum de talibus, ut iam dictum est, ergo non pugnare."
5173,277,51,233,"no","Similiter, cum omnia bona christianorum debent esse communia, et esse proprietarium sit onus atque abieccio, videtur quod non licet christiano propter proprietatem pugnare cum altero, cum sufficit quod ecclesia bona illa possideat."
5174,277,52,233,"no","Similiter, in lege Christi foret pugna huiusmodi, si esset licita approbata, sed in toto novo testamento non"
5175,278,1,234,"bottom","videtur pugna huiusmodi approbata sed pocius reprobata. Nam Luc. XVI 27 precipitur: Diligite inimicos vestros, benefacite hiis qui oderunt vos, benedicite maledi centibus vobis; orate pro calumpniantibus vos, et qui percusserit te in unam maxillam, prebe ei alteram, et ab eo qui aufert tibi vestimenta eciam tunicam noli prohibere. Ista sunt verba magni consilii angeli non ad pugnam hortancia sed ipsam prohibencia, ut videtur. Unde tempore huius Messie prophetavit divinus Ysai. II, 4 capitulo: Conflabunt gladios suos in vomeres et lanceas suas in falces, non quod oportet professorem scripture; verisimiliter hoc factum diversimode pro scripture verificacione sed per verba de futuro more penthateuci propheta intelligit quod deberent. Nam Exod. XX, 3, ubi tradunt mandata decalogi, precipitur sub hac forma: Non habebis deos alienos coram me; et ita de mandatis ceteris que communiter exprimuntur per verba de futuro subintelligendo modo Anglico quod non debes. Idem enim est Anglicum istorum duorum: Non occides et non debes occidere. Aliter enim foret scriptura falsissima, cum I. Reg. VII, 3 precipit Samuel eidem nacioni cui lex predicta data fuerat: Auferte deos alienos de medio vestri Baalim et Astaroth. Et patet quod oportet negativas huiusmodi intelligere de futuro tam in libris legalibus quam propheticis quod non debent. Et patet intelligenti quod contra scripturam que dicit quod non levabit gens contra gentem gladium, nec exercebuntur ultra ad prelium et dicta similia non oportet timere instancias sophisticas de christianis oppositum facientibus quod non debent."
5176,278,2,234,"top","Item, de lege nature est supposita malicia proximi pati iniurias. Sed omnis christianus tenetur ad legem nature et amplius, ergo supposita malicia proximi debet christianus sibi compati. Assumptum videtur primo ex hoc quod de lege nature debes diligere quodlibet tibi simile in natura; et sic esse in caritate ad omnem proximum eciam inimicum, quod non perficeres nisi volendo adversario tuo bonum. Si enim sic predesti- "
5177,278,2,235,"bottom","natus est, caritas tua proficit ut a malicia convertatur, et si prescitus est, caritas tua mitigat eius penam. Unde Eccli. XIII, I9: Omne animal diligit sibi simile sed quomodo diligis cui non vis condescendere in fallaci dominio, racione cuius imminet sibi maius periculum quam necessitas corporalis? Nam periculum anime imminens conpugnantibus est maius quam fames corporalis."
5178,278,3,235,"no","Similiter, de lege nature est quod omne totum naturale innitatur secundum singulas suas partes ad sustinendum sui ipsius conservanciam ac eciam bene esse. Sed sponsa Christi est unum bonum naturale fulcitum racione super instinctum habitum naturalem, ergo quelibet eius pars debet de racione naturali intendere tocius corporis mistici bene esse. Ad hoc enim ordinatur integras habere partes, ut preter proprium appetitum proficiant suo toti. Unde naturali instinctu partes gravis descendentis appetunt sine reclinacione totum suum locari naturaliter, ubi ipsis non continuatis alium incessum et appetitum locacionis naturaliter obtineret. Ideo dicit philosophus quod idem est appetitus tocius et partis, sic eciam inpugnatus ab hostibus naturaliter exponit manum pro capite vel meliori membro tenero defendendo. Cum ergo omne totum sicut et eius bonum sit melius bono partis, videtur quod omnis pars naturaliter preappeteret illud bonum, et cum illud stat in salvacione et bene esse singularum parcium, videtur quod omnis pars ecclesie illud appeteret. Quomodo ergo diligunt partes ecclesie conpugnantes pro temporalibus matrem suam, cum melius foret dimissa civilitate bona ista esse communia, ut patet inferius."
5179,278,4,235,"top","Similiter, omne melius hominum est de lege nature racionabiliter preferendum, sed similiter est homini melius humiliter paciendo benefacere inimico quam vindicando propriam iniuriam repugnare, ergo naturaliter illud debet. Minor patet, tum quia bonum virtutis est omni bono fortune vel nature prestancius, tum eciam quia paciens (si pro Christo) iniurias habet omnia bona in patria ex inde fertilius cumulata, ex hinc dicit Apostolus Rom. XV, I, 2, 3. Debemus autem nos firmiores inbecillitatem infirmorum sustinere et non nobis placere; unusquisque proximo suo placeat in bonum,  "
5180,278,4,236,"bottom","ad edificacionem. Etenim non Christus sibi placuit. Si ergo debemus conformari humanitati ac divinitati qui secundum divinitatem plus amat integrum et generaliter omne melius minus bono, videtur quod nos debemus facere taliter. Sed quis fidelis dubitat quin sit melius toti ecclesie ac eciam parti posse pati humiliter iniurias, acquirendo de inimico amicum et pro bono vie infinitum bonum melius in patria quam rebellando inobedienter divino mandato perdere quodlibet bonum suum? Et ad istum sensum videtur Apostolus dicere Rom. XII, I8: Si fieri potest, quod ex vobis est, cum omnibus hominibus pacem habentes, non vosmet ipsos defendentes carissimi, sed congerentes ignem dileccionis super arbitrium sevientis, ut notatur Prov. XXV, 22. Ex istis capi potest contra insipientes, quod lex Christi, eciam in illis que reputantur mundo plus fatua sit racionabilis, utilis, ymmo legi nature consona; probatum quidem est alibi quod omnis homo debet Deum summe diligere, dileccionem suam dileccioni divine in omnibus conformare; Deum autem cognoscimus inimicos nostros diligere, tam quia confert eis bona nature et gracie, quam quod conservat eos in esse. Quomodo ergo non diligeremus nobis proximos in natura quos scimus Deum nostrum summe racionabiliter diligere, cum simus omnes servi eiusdem domini? Diligamus ergo naturas et odiamus nequicias et tunc voliciones nostras voluntati Dei conformamus. Est ergo stulticia ubi possemus habere originale dominium perfeccius, ex tensius et facilius quam civile dimittere ipsum propter dominium civile condicionis opposite. Ista habent colorem notatis dicendis V libro De religione christiana."
5181,278,5,236,"top","Item, non licet catholicum dubitare, quin debet sub pena peccati mortalis servare mandata Domini nunquam persequendo fratrem per se vel per alium, nisi propter caritatem fraternam, diligendo ipsum plus quam omne bonum fortune pro quo prosequitur. Sed in bellis inpossibile est hoc servare, ergo in bellis inpossibile est "
5182,278,5,237,"bottom","non peccare et per consequens non licet catholico sic bellare. Minor patet primo per illud Math. V, 2I, 22: Audistis quia dictum est antiquis: Non occides, qui autem occiderit reus erit iudicio; qui artem dixerit fratri suo Racha reus erit concilio, qui autem dixerit fatue, reus erit iehenne ignis, ubi patet quod ira mentis, verbum derisorium et omne irracionabile vel obprobriosum, contumeliosum vel aliter irritativum sunt prohibita, non sub quacunque pena dampnacionis perpetue, cum caritas ut sic perditur, que nunquam, ut patet libro III capitulo XV irritatur. Sunt autem iste tres pene comminate proporcionabiliter ad tres gradus interpretativi homicidii aggravate. Quando quidem intrinsecus quis perturbatur illicite, sic quod excidit a caritate fratris contra quem irascitur committit spirituale vel interpretativum homicidium, quia se ipsum occidit spiritualiter et esse caritativum proximi in mente sua ac quantum in ipso est existenciam proximi ad extra. Unde distinguunt doctores communiter de duplici ira, in genere scilicet viciosa et virtuosa; virtuosa quando quis secundum irascibilem perturbatur contra peccatorem propter zelum iusticie et utilitatem ecclesie, sicut Finees contra fornicantem Num. XXV et Matathias contra ydolatrantes I. Mach. II. meritorie sunt irati. Et de ista Ps. IV, 5 dicitur: Irascimini et nolite peccare. Talis autem ira non expetit ad vindictam propter propriam iniuriam vel malum persone cuius vicium est oditum, sed propter amorem persone cuius correccio procuratur; sicut enim Christus eiecit vendentes de templo Math. XXI, vocavit Petrum sathanam Math. XVI, 23 et duos discipulos stultos et tardos ad credendum Luc. ultimo. Ira autem que est motus illicitus, irascibilis ad vindictam contingit secundum gradum duplicem, vel quod fiat subito ex passione et non ex deliberacione vel vicio inclinante; et talis non procedens ad iniuriam in effectu dicitur veniale."
5183,278,6,237,"top","Tres autem gradus de quibus Christus hic loquitur cum procedunt ab extinguente graciam sunt mortales. "
5184,278,6,238,"bottom","Verumtamen in mortalibus sunt tres gradus correspondenter ad tres mortuos infra domum, in porta et sepulcro per dominum suscitatos. Quando enim quis viciose irascitur sine prorupcione in malum extrinsecum moritur infra domum; quando autem peccato in animo addit verba, tunc est mortuus infra portam; sed quando post motum animi et verba venitur ad verbera, tunc iacet fetens mortuus in sepulcro. Et in omnibus istis tribus astat iudex eternus, cuius condempnacionis iudicium oportet intrare."
5185,278,7,238,"top","Unde secundum beatum Gregorium per iudicium intelligitur condempnacionis discussio et pet consilium persone vocate manifesta diffinicio ad iudicium et per iehennam ignis condempnacionis execucio. Talia tria sunt gravancia hic in via contra taliter irascentes. Sed quis in communibus bellis non incidit in hec tria? eo quod aut duces exercitus capitanei et consiliarii peccant gravius, quo auctorisantes totum facinus toti peccato populi sui consenciunt. Unde Augustinus IV De Civitate Dei, VIo capitulo: Inferre, inquit, bella finitimis, eciam inde in scelera procedere ac populos sibi non molestos sola regni cupiditate conterere et subdere, quid aliud quam grande latrocinium nominandum est? Secundo probatur minor predicta per illud Math. XVIII, 6: Qui scandalizaverit unum de pusillis istis minimis qui in me credunt, expedit ei ut suspendatur mola asinaria in collo eius et demergatur in profundum maris; ve mundo a scandalis. Cum ergo generaliter dux belli scandalisat plurimos per se vel suos, cum facit eos a gracia ruere in mortale, videtur quod bellum tale vel questus non potest debite exerceri. Scandalisacio quid grece est? Offendiculum, offensio, ruina vel pedum inpaccio; et fit spiritualiter quandocunque quis precipitatur in vicium; intelligiturque dupliciter, active et passive. Ille autem active scandalisat qui dat occasionem alteri ut sic ruat. Sed quot credimus innocentes simplices iusti occisi sunt altrinsecus in bellis huiusmodi, quot eciam superstites cadunt a gracia, cum racione bellorum huiusmodi "
5186,278,7,239,"bottom","sic parvi odium induratum. Et videtur quod sit data ruine occasio, cum quilibet debet plus diligere caritatem proximi quam omne dominium civile possibile et quilibet debet scire quod peccando mortaliter cadit a iure civiliter dominandi. Cum ergo quilibet princeps, cui non fit specialis revelacio, debet ambigere, utrum Deus approbet quod dominetur civiliter dato regno, videtur quod non debet se exponere tanto spirituali periculo propter mundum. Si enim principaliter faceret ad correpcionem iniuste occupancium bona sua posset facilius eos corripere ac bonum spirituale infinitum eos acquirere, si cesserit iuri suo. Nec dubium quin altrinsecus spoliantes et spoliati, invadentes et invasi nunc fastu, nunc ira et nunc avaricia se reciproce scandalisant. Talia multa et specialiter quando princeps non corrigit se et suos testantur patule quod non precipue propter amorem corripiendorum hec temptat sed propter libidinem dominandi."
5187,278,8,239,"top","Unde frequenter mirabar qua fronte prelati nostri qui debent esse theologi consulunt regi nostro clementissimo invadere regnum Francie, cum tot mortibus sunt digni consentanei iuvantes consiliarii quot presciti utrumlibet sunt occisi, consencientes quidem et agentes pariter sunt puniendi. Non dubium quin taliter scandalisanti contumeliis fratres suos foret expediens quod lapis molaris collo suo appensus ipsum in mari prius demergat eciam, quam dominia regnorum per conquestus huiusmodi obtineret. Asinina quidem stulticia est tantum temporalium pondus gubernandorum accipere, ubi longe minus civile dominium propter defectum regiminis et fastum, avariciam ac voluptatem annexam facit multos in mare huius seculi, hoc est in peccatorum voraginem, in preceps cadere. Nec obiciat michi aliquis quod surget gens contra gentem et regnum adversus regnum secundum vaticinium Salvatoris Luc. XXI, IO capitulo, et sic necesse est hec fieri. Conceditur conclusio Salvatore dicente Math. XVIII, 7: Necesse est ut veniant scandala; mundo quidem relicta Christi lege declinante secundum tradiciones humanas "
5188,278,8,240,"bottom","ad cupiditatem temporalium necesse est ut contumelie et scandala oriantur. Verumtamen cum sit in potestate discipulorum eciam Antichristi hec temporalia abdicare, quia non est necessarium nisi ex supposicione, ideo signanter dicit Veritas, ubi supra: Verum tamen ve homini illi per quem scan dalum venit. Unde videtur michi quod nunquam ab origine mundi foret plus necessarium quod theologi et ecclesiastici sint vigiles renuncciantes temporalibus in personis propriis et hortantes seculares, ne propter nimiam affeccionem ad temporalia amittant eterna, quam est tempus instans, cum hodie (quod et dolendum est) dicitur quod ecclesia Romana pro civili dominio conturbat contumeliis pauculas oves Christi quas Spiritus Sanctus ex fide residente in laycis providebat. Non sic autem Christus et sui apostoli, cum I. Cor. X, 32, 33 dicat Apostolus: Sine offensione estote Judeis et gentibus et ecclesie Dei sicut et ego per omnia omnibus placeo, non querens quod michi est utile, sed multis ut salvi fiant. Et sequitur capitulo III: Imitatores mei estote, sicut et ego Christi. Conversacionem autem Christi que debet esse exemplaris instruccio, explanat beatus Petrus I. Petr. II, I9: Christus passus est pro nobis, ut declaratur inferius."
5189,278,9,240,"no","In istis non dubium quin raciones huiusmodi moverent quemcunque fidelem Christicolam convenientem in rudimentis fidei de resurreccione mortuorum, de retribucione beatorum et pena dampnatorum, correspondenter ad meritum, doctrinam Christi et predicacionem, eciam ad constanciorem fidem quam demontracio doctrinalis, cum pro istis veritatibus ad mortes corporales horribilissimas se gaudenter exponerent"
5190,278,10,240,"top","Supposito ergo ex alibi declaratis quod tres condiciones necessarie rectificant iustum bellum, scilicet iusta vendicacio, licita auctorisacio et recta intencio, patet quod nonnisi cum illis licet cuiquam proximum debellare. Oportet enim iuxta primam condicionem bellantem esse in gracia et habere iusticiam ad dominium vel iniuriam vindicandam eciam secundum iura "
5191,278,10,241,"bottom","humana vel saltem divina, quia aliter iniuste facit quitquid facit, ut patet proximo capitulo precedente. Et testatur Veritas Math. VII, I7: Non potest arbor bona fructus malos facere neque arbor mala fructus bonos facere. Quod dictum intellectum simpliciter vel aggregative pro subiecto et accidente in sensu composito et intellecto per fructus bonos ac malos opera meritoria ac demeritoria non capit aput emulos scripture calumpniam. Ideo cum debemus omnia in caritate facere et per consequens in Christi iusticia, patet prima condicio. Ex quo patet quod causa pro qua quis pugnare debeat, oportet esse Dei iusticia, non civile dominium. Nemo namque debet se bello quod est periculum mortis exponere nisi in causa qua mortuus foret martir; huiusmodi non sunt secularia dominia, sed Dei iusticia ex XXXVIII capitulo libri III, ergo conclusio. Aliter enim gratis temptando Deum bellator se exponeret periculo dampnacionis perpetue. Et quoad secundam conclusionem patet quod non licet cuilibet persone de populo bella suscitare, ymmo nulli cui adest facultas secundum legem humanam vel divinam habere aliunde iusticie complementum. Quando enim deficit iuris suffragium, tunc ex auctoritate principis consulto domino est bellandum. Ideo dicit Augustinus epistola ad Bonifacium quod bellum debet esse necessitas ut Deus liberet ab iniuriacione et reservet in pace; non pax queritur ut bellum exerceatur, sed bellum geritur ut pax acquiratur; vult enim dicere quod bellum non est per se bonum, sed mediare debet ad pacem, sicut incisio vel amara pocio ad corporis sanitatem; et sic lex Christi que facillime, securissime et brevissime mediat ad pacem oportunam lex est in isto actu maxime attendenda. Rectores igitur reipublice consulendo presbiteros et scripturam possunt cum istis circumstanciis debellare. Unde Augustinus libro contra Faustum: Ordo naturalis moralium paci accomodari poscit, ut suscitandi belli auctoritas atque consilium penes principes sit; de illis "
5192,278,10,242,"bottom","enim loquitur Apostolus Rom. XIII I: Potestatibus sublimioribus subdita sit etc."
5193,278,11,242,"top","Tercia condicio principaliter et finaliter rectificat bellum sicut quodlibet opus iustum, ut patet Math VI, 22: Si oculus tuus fuerit simplex, totum corpus tuum lucidum erit. Oportet ergo intencionem cuiuscunque bellantis purgari a putredine vane fame a libidine dominandi et zelo propriam iniuriam vindicandi et ira postposita a cupiditate temporalium perquirendi et indui intencionem divini honoris, intendendo ex utraque parte bonum virtutis vindicacionem divine iniurie et cum inturbata miticia habere intencionem merendi bona patrie. Nam de talibus conquestoribus testatur Veritas Math. V, 2. Beati mites, quoniam ipsi possidebunt terram. Unde Ysidorus X Ethic: Bonum est bellum quod ex dicto legali geritur de rebus repetendis ac propulsanda hominum malicia. Et Augustinus in De verbis Domini: Aput veros Dei cultores eciam illa bella iusta putati sunt que non cupiditate ac crudelitate, sed pacis studio geruntur, ut mali coherceantur et boni subleventur. Viciant ergo intencionem bellancium secundum Augustinum contra Faustum nocendi cupido, dominandi et similia que in bellis iure culpantur. Unde inter omnes artes videtur michi quod cum ista stat de difficillimo observancia caritatis; quam tamen oportet omnem hominem habere de necessitate salutis. Ex istis videtur sequi quod nullus debet fratrem suum invadere nisi propter amorem et comodum sic invasi; patet ex tercia condicione premissa, nam si desit illa intencio, deest caritas et peccatur homicidio ac concupiscencia alieni. Sed quis scit utrum invasus quem bellator in tendit occidere exhinc decidet a caritate et morietur et dampnabitur peccato finalis inpenitencie? Et quis vellet racionabiliter se ipsum taliter castigari? Ideo videtur esse contra legem nature, in cuius signum fratricidium Abel Genes. IIIo est primum peccatum quod clamat ad "
5194,278,11,243,"bottom","Deum. Inter alias siquidem correcciones fraternas ista videtur a scola Christi maxime elongata occidere fratrem propter temporalia. Ideo quitquid diximus, istarum castigacio non procedit ex fraterno amore sed ex prava intencione. Et cum occisor debet ex caritate diligere proximum, quem occidit tam corpore quam anima ut se ipsum, quis dubitat quin offendat in legem, cum nemo racionabiliter debet velle vitam et omne bonum corporis sui tolli propter bonum fortune vel aliud inplicitum in sinistra intencione? Secundo videtur probabile quod non licet pro statu gracie invadere fratrem, nisi mandatum sibi de invasione fuerit specialiter revelatum. Patet primo ex hoc quod in veteri testamento hoc non licuit, ergo multo magis in nova, in quo fraterna caritas debet universalius et intensius retineri."
5195,278,12,243,"no","Similiter, ex secunda nota non licet sic bellare nisi ex auctoritate sufficienti, sed nulla sufficit nisi auctoritas Christi qui est caput ecclesie. Cum ergo Christus in lege non auctorisat ad bella huiusmodi sed ad pacem, relinquitur quod ad bellum licitum aliunde per revelacionem abditam aucto riset. Quis fidelis dubitat quin nullius partis ecclesie auctoritas sufficit vel debet admitti, nisi de quanto emanat ab auctoritate capitis qui est Christus?"
5196,278,13,243,"no","Similiter, omnis belli per se finis est pax, sed pro pace vera querenda non sunt bella corporalia sed consilia evangelica media maxime opportuna, ut tangitur in condicione secunda: ergo post promulgacionem illorum non est cuiquam sic bellandum. Consequencia patet eo quod finis per se mensurat quecunque media ad eundem; sic quod nunquam debent capi media inepta medio aptissimo pretermisso."
5197,278,14,243,"top","Quoad minorem non dubium quin humilis ex caritate fraterna remittens propriam iniuriam et cedens iuri suo civili (ut Christus consulit), habet penes se veriorem pacem quam volens pro temporalibus fratrem suum impetere, quia Luc. II, I4 promittit angelus pacem hominibus bone voluntatis. Et quoad pugnatum ac utrumque populum foret pax verior utrobique. Racio ergo bellandi est inordinata affeccio civiliter dominandi et defectus renunciacionis temporalium pro bono virtutis, ut precipitur lege Christi. Ipsa igitur regularet "
5198,278,14,244,"bottom","rempublicam desinere ad finem quem omnis christianus debet appetere. Tercio videtur quod invadens legitime forinsecos hostes debet primo se et suos intrinsecos supposita iniusticia expugnare. Patet ex prima condicione, cum nemo debet alium expugnare nisi ex fraterna caritate; sed omnis caritas incipit a se ipsa, ergo primo debet incipere a se et a suis domesticis quam exteris a regno quibus non adeo obligatur."
5199,278,15,244,"no","Rex igitur invadens regna extera, si corpus rebellat anime, debet primo corpus suum subicere, cum sit hostis periculosissimus dampni maximi de proximo verisimiliter illaturus Vel si regnicole eciam clerici ac religiosi habitualiter peccando expugnant spiritualiter regnum suum, debet secundum numeralem ordinem ab illis incipere, quia aliter foret ordo nimis preposterus, ut patet tam racionibus quam exemplis."
5200,278,16,244,"top","Racio prima est quod rex ad beneficienciam sui et suorum est obligacior, secunda quia inpugnacio eorum de quibus rex habet curam specialem est periculosior, tercia quia ex conmixtione inimicorum tardancium qui iuvarent frustrabitur a meritoria victoria exterorum, quarta quia processus foret facilior et ordo nature exigit per breviora et faciliora tam in humano opere quam doctrina ingredi difficiliora. Facilius enim foret clericos et religiosos possessionatos condicionem ministerii pro temporalibus infringentes humanis legibus cohercere quam extera regna invadere et tantum ius habet ad bona ex prevaricacione ordinis forisfacta quantum ad regna extera; exemplum autem istius veritatis est multiplex. Quilibet enim dux exercitus prius et plus necessitatur expugnare primam aciem belli quam mediam vel postremam; omne quidem agens naturale agit in passum propinquum forcius quam remotum, sicut bestie secundum posicionem irascibilem ex ingenio accionis nature prius et plus resistunt et destruunt illud quod de propius magis nocet. Sed et exemplum domesticum idem docet. Nam si civitas quecunque, Oxoniensis exempli gracia, invasa fuerit per hostes multiplices quorum aliqui ingressi civitatem commixti "
5201,278,16,245,"bottom","civibus expugnarent, aliqui per muros civitatis ascenderent et aliqui Londoniis in civitate forciori inclusi ex coniectura referencium illicita proponerent iniuriari Oxonie, nonne foret patens stulticia cives Oxonienses cum inimicis conmixtis egredi villam istam et dimissis hostibus domesticis Oxoniensibus hostes Londonienses expugnare? Patet applicacio parabole, unde in veteri testamento docemur creberrime istam sentenciam. Sic enim Moyses noluit accipere ducatum populi per hostes extrinsecos, antequam post adoracionem vituli occidisset de propriis viginti tria milia hominum, ut sic vindicando placaret Dominum et haberet populum humilem ad bellandum. Patet hystoria Exod. XXXII: Et sic Josue videns ex furacione regule auree iratum dominum noluit procedere ad bellum priusquam illud peccatum in Achan filio Charmi punitum est, ut patet Josue VII, 24. Samuel eciam rogatus in ducem populi precepit ut prius auferrent deos alienos de medio sui I. Reg. VII. Ex quotlibet talibus exemplis docemur procedendo ad bella istum ordinem observare; quo facto cessarent nedum bella inter regna sed concertaciones vel pugne que sunt actus bellici et duella pro temporalibus duorum agonisancium ac tumultus civium. Omnia enim ista bella accendit mater irreligiositatis cupiditas, quam oportet ducem primo extinguere in se et in suis domesticis, quia aliter milites sunt inydonei. Nam si de iniuria vindicari debeat, ut per pacem principalissimam Dei ad homines veniatur ad pacem hominum ad se ipsos, oportet principalissime vindictam inferri in proximos domesticos Dei proditores. Sic enim rex pacificus Salomon de militibus sacerdotibus et mercatoribus suis iniustis intrinsecis primo extinxerat, ut patet III Reg. II capitulo, et hinc pacifice stetit regnum."
5202,278,17,245,"no","Et ista videtur michi sentencia beati Gregorii in Registro, nam libro VII capitulo XXIX regine Francorum sic scribit: Cum scriptum sit: Justicia elevat gen-"
5203,278,18,246,"no","tem, miseros autem facit populos peccatum, tunc regnum stabile creditur, cum culpa que cognoscitur, cicius emendatur. Ideo cum causa ruine populi sint sacerdotes mali, quis enim pro peccatis populi intercessor se obiciat, si sacerdos qui exorare debuerit gra viora committat ac in vestris partibus sacerdotes inpudice et nequiter conversantur? Ad hec ulciscenda debemus ardenter consurgere, ne paucorum facinus sit multorum perdicio. Et sequitur modus corripiendi personam, si precipitur: Cum vestre auctoritatis assensu transmittimus una cum aliis sacerdotibus hec ut subtiliter querere et secundum Deum debeat emendare: Nec enim sunt dissimulande que diximus, quia qui emendare potest et negligit, participem se procul dubio delicti constituit. Providete ergo anime vestre, providete nepotibus vestris quos cupitis regnare feliciter, providete provinciis; et priusquam creator noster manum suam ad feriendum excuciat, de correccione huius sceleris studiosissime cogitate. Et proximo capitulo sic scribit regi Francorum: Quitquid ad Dei nostri cultum, quitquid ad ecclesiarum reverenciam, quitquid ad honorem cognoscitis pertinere sacerdotum et studiose statui et velitis in omnibus custodiri. Unde iterum vos pulsamus, ut congregari synodum iubeatis, et sicut dudum scripsimus corporalia in sacerdotibus vicia et simoniace hereseos pravitatem omnium episcoporum diffinicione dampnari atque a regni vestri amputari finibus faciatis nec plus illic pecuniam obtinere quam precepta dominica permittatis. Et sequitur: Sicut ergo contra exteriores hostes, ita quoque contra interiores animarum adversarios studete esse solliciti, ut per hoc Dei nostri inimicis fideliter repugnetis et hic feliciter ipsius proteccione regnetis et ad eterna postmodum gaudia duce eius gracia veniatis. Non enim negavit iste sanctus quin domini temporales possunt corripere clerum apostatam, non contendens circa dignitatem et privilegium tamquam clericorum eorum, qui expresse sunt apostate pacem reipublice principaliter perturbantes."
5204,278,19,247,"no","Per hoc patet responsio ad fucos sophisticos quos mundiales satellites dyaboli ad colorandum actus bellicos machinantur. Si (inquiunt) secundum religionem christianam non sit alteri resistendum, videtur christianos incidere in opinionem fatuam Judeorum I. Machab. dicencium: Moriamur omnes in simplicitate nostra. Sed econtra fecerunt Abraham, duodecim patriarcharum genera, Moyses, Josue, iudices, David, Machabei et ceteri patriarche, iudices, prophete, reges et sacerdotes qui bellandum laudabiliter peregerunt, ut patet Eccles. XLIV et infra, qui omnes exhinc in cathalogo sanctorum gloriosius inseruntur."
5205,278,20,247,"top","Sed utinam sic arguentes per locum ab insufficiente similitudine scirent distinguere circumstancias temporum, addentes sufficiens similitudinis supplementum; aliter enim debent vivere patres veteris testamenti et in iuvenili etate mundi affecti bonis temporalibus figurantibus bona patrie tempore legis gracie expressata, et aliter provecciores filii mundi senescentis qui debent sequi Messiam qui temporalia respuens totus ad celestia inhiabat. Erant enim bella patrum veteris testamenti figura bellorum spiritualium in novo extincta infidelium volencium religionem Christi destruere, que solum ad mandatum Domini sunt aggressa. Que circumstancie cum in novo testamento deficiunt, patet quod et locus a similitudine. Debemus enim primo querere regnum Dei et iusticiam eius, ut Christus precipit Math. VI, 33 capitulo et proporcionaliter ad hunc finem hostes spirituales invadere. Unde I. Cor. IX, 26 scribitur: Sic pugno non quasi in incertum aerem verberans, sed castigo corpus meum et in servitutem redigo. Arma autem huius milicie exprimit II. Cor. X, 4: Arma, inquit, nostre milicie non carnalia sunt, sed sunt arma iusticie diligendo amicos a dextris et inimicos a sinistris, II. Cor. VI, 7. Virtutes ergo sunt arma lucis, que Apostolus Rom. XIII, I2 precipit indui christianos. Et istam sentenciam beatus Gregorius exprimit positam in decretis "
5206,278,20,248,"bottom","XXIII questione I: Nisi, inquit, bella ista carnalia figuram bellorum spiritualium gererent, nunquam ut opinor Judaicarum historiarum libri discipulis Christi qui venit pacem dare legendi in ecclesiis fuissent ab apostolis traditi. Quomodo enim bellorum proficeret eis ista descripcio, quibus a Jesu dicitur: Pacem meam do vobis, pacem relinquo vobis, et quibus ab apostolis iubetur: Non vosmet defendentes karissimi, sed magis iniuriam patimini et magis fraudem percipite; denique sciens Apostolus nobis iam bella non esse ultra carnaliter peragenda, sed anime certamina contra spirituales adversarios confutandos ut magister milicie preceptum dat Christi militibus, dicens: Induite vos armaturam Dei ut possitis stare adversus astucias dyaboli, Eph. VI, I3. Hec doctor. Debet enim christiana religio proporcionaliter ad legem Christi esse spiritualior et per consequens facta carnalia veteris testamenti spiritualiter accipere ad edificacionem morum."
5207,278,21,248,"top","Unde beatus Gregorius exponens illud Math. XXII, 4: Thauri mei et altilia occisa sunt, sic loquitur: Cum in lege scriptum sit: Diliges amicum tuum et odio habebis inimicum tuum: accepta tunc licencia iustis pertinuit, ut Dei suosque adversarios quanta possent virtute conprimerent eosque iure gladii ferirent. Quod indubie in novo testamento compescitur, cum per semetipsam Veritas Math. V, 44 predicat: Diligite inimicos vestros. Quid vero per thauros nisi patres veteris testamenti significantur? Nam dum ex permissione legis acceperant quatenus adversarios suos odii retribucione percuterent, ut ita dicam, quid aliud quam thauri erant qui inimicos cornu virtutis corporee feriebant? Quid vero per altilia nisi patres novi testamenti figurantur qui dum graciam interne pinguedinis recipiunt a terrenis desideriis innitentes quasi contemplacionis penna ad sublimia se sublevant? Rex quidem regum facit nupcias legifero domino Jesu Christi, cui sunt cuncta presencia sed ad pascendum "
5208,278,21,249,"bottom","eius membra que sunt corpus Christi misticum, habet thauros veteris testamenti et altilia novi, quibus exemplo spirituali pasceret christianos vocatos ad nupcias. Ad hoc enim occisi sunt, sed in novo prope finem nupciarum de secundo ferculo laucius debent refici propter maturitatem senectutis altilibus. Consideret ergo sophista qui per istam vulpem parvulam deludit ecclesiam si cetera sint paria huic et Jude. Et videat quare per idem non sequitur quod cerimonialia et iudicialia veteris testamenti debent hodie observari. Consideret secundo quod patres veteris testamenti secundum legem singulariter eis datam in funiculo distribucionis conversantes habuerint infideles undique circumseptos, quos auctoritate Dei tamquam eius adversarios precepti sunt aggredi. In novo vero testamento cum preceptum est evangelium predicari cuilibet creature et omnes homines diligi remittenda est iniuria cuilibet instar Christi, cum per hoc medium omnes gentes debent converti. Consideret tercio: Si more patrum veteris testamenti non aggreditur nisi infideles, principaliter ad vindicandum Dei iniuriam domino preconsulto. Sic enim fecerunt patres anti qui, ut patet Exod. XVII, pugnando contra Amalech, Num. XXV; post occisionem fornicariorum precepit Dominus occidere Madianitas ponentes eis scandalum. Et I. Reg. III consuluit David. Et idem patet generaliter quandocunque plures patres veteris testamenti bellarunt legittime. Quando autem Domino inconsulto processerant, defecerunt, ut patet Josue XVII et Judic. IX et I. Reg. ultimo."
5209,278,22,249,"top","In novo vero testamento oportet consulere scripturam sacram que est dominus veteris testamenti, et ipsa precipiente ad vindicandum Dei iniuriam contra inimicos crucis Christi, oportet caritative procedere. Ex istis videtur sequi quod nedum est illicitum expugnare eciam infideles principaliter pro temporalibus, sed christiano non licet pro aliquo invadere christianum. Prima pars patet eo quod christiani debent pugnare cum infidelibus pro defensione fidei, ut convertant eos eciam coaccione previa ad christianismum, prius tamen "
5210,278,22,250,"bottom","rectificando se ipsos, ergo non principaliter pro temporalibus, ymmo, si bene prospicimus, non licet christiano principaliter pro temporalibus quitquam facere, ut mercenarius; debet primo honorem Dei et salutem anime sue intendere et consequenter mercedem temporalium ut sibi medium ad serviendum Deo meritorie pro statu presentis miserie. Et in isto debent omnes christiani informari, ut intencione et affeccione ostendant sine ficcione istam sentenciam in effectu."
5211,278,23,250,"top","Secunda pars conclusionis patet tripliciter, primo ex hoc quod nemo est vere christianus, nisi dum est in gracia, ut patet alibi, ymmo secundum Crisostomum in Imperfect, Omelia XXII, solum predestinatus est christianus; licet, inquit, humilietur ecclesia propter temptacionem, perire non potest propter fidem Christi. Nec est contrarium quod quidam de ecclesia cadunt, illi enim nunquam christiani fuerunt. Sicut enim non omnes qui sunt ex Israel sunt Israelite, sic non omnes qui dicuntur Christi sunt christiani, christianorum enim opera sunt aspicienda non nomina. Cum ergo omnis licita invasio debet esse ad destruendum peccatum invasi, patet quod non licet scienter invadere christianum, quia tunc iniuriaretur iusto. Nec video quomodo licet irruere in condempnatum ad mortem, occidendo eum, scito quod sit vere christianus, nisi hoc fuerit divinitus preceptum. Unde carnifices ignorant si occidendi sui sint vere christiani, sicut et eorum occisio non est invasio. Secundo sic: Nemo debet iniuriari fratri suo quem debet care diligere, cum debet benefacere et diligere inimicum; non ergo est opus beneficiencie invadere immunem proximum. Et confirmacio est quod christianus tenetur supportare proximum paciendo iniurias illatas et ad maximum caritative corripere. Sed cum lex per se sufficiens nusquam precipit invadere, videtur quod hoc non condecet christianos. Debet enim omnis christianus plus diligere quemlibet christianum quoad spiritum quam vitam propriam carnalem, ut patet I. capitulo huius, et per consequens, posita adopcione "
5212,278,23,251,"bottom","vel necessitate, debet pocius perdere vitam propriam quam bonum moris in spiritu fratris sui, sed omnis homo debet infinitum plus diligere vitam propriam quam civiles divicias, ergo infinitum plus debet diligere bonum moris in spiritu cuiuscunque proximi quam civiles divicias. Quando ergo contencio circa civilitatem? Ille nunquam impenderet animam pro proximo, qui non vult sibi dare divicias pro quibus contenderent vel pugnarent vel aliter cedere iuri suo; et tamen Joh. capitulo XIII, 34 scribitur: Hoc est preceptum meum ut diligatis invicem sicut dilexi vos. Et illum modum diligendi exprimit, cum subiungit: maiorem hac dileccionem nemo habet ut animam suam ponat quis pro amicis suis. Nec aliter: diligit Deum ex toto corde, sicut precipitur Math. XIX, quia dileccio Dei consistit ex IVo capitulo IIIii libri, in observancia mandatorum."
5213,278,24,251,"no","Item, quandocunque sunt duo in adopcione eque libera posita et unum scienter preeligitur est infallibile quod postposito plus amatur. Sed in tali pugna pro temporalibus sunt multi binarii in adopcione positi; in quibus utrobique eligitur civilitas, ergo ista utrobique magis diligitur propter divicias. Possunt enim certantes vel acquirere meritum, paciendo iniurias propter Christum vel anxie et incerte acquirere civile dominium. Quomodo stant fides, spes et caritas in fatua eleccione secunda?"
5214,278,25,251,"no","Item, sic pugnanti aliorum duorum datur adopcio vel infringere Dei mandatum sive consilium de non repugnando contra invadentem nec eciam defendendo vel secundo carere civilitate casualiter acquiribili per pugnam talem contra divinum consilium. Si ergo eligat primum dimisso secundo, quomodo non preponderat excitans eum ad ipsum eligendum postposito Deo suo, ymmo relicta via Domini secura et utili eligat civilitatem contagiosam et inutilem quam Dominus dissuadet, quomodo ergo non convincitur ex stulticia peccati quam aluit in consilio impiorum? Et cum amor respicit consiliantes sicut sua consilia, videtur quod preponit alliciens ad temporalia Deo suo."
5215,278,26,252,"no","Item tercio datur sibi adopcio vel scandalisare fratrem P. suum contra evangelium et utriusque utilitatem, vel plene compendium lucrifacere utrobique: qui autem preeligit primum, quomodo caritas Dei manet in illo? cum Veritas dicit Math. XVIII: Qui scandalisaverit unum de istis minimis, qui in me credunt, expedit ei ut suspendatur mola asinaria etc. Et Apostolus dicit quod si sciret fratrem suum scandalisari per esum carnium, non manducaret carnes in eternum, multo magis non dominaretur civiliter. Examinent ergo contendentes et conpugnantes suam conscienciam et videant si vere prosequuntur propter amorem prosequuti et non pocius propter amorem commodi personalis, quod si dixerint, temptent viam plus facilem paciendo vel remittendo iniurias et invenient quod ista via sit apcior ad lucrandum proximum et vincendum. Ergo si omnes certan tes intra ecclesiam reciproce sic facerent, habentes omnia in communi, quis dubitat quin foret melius matri ecclesie quam est modo? Ideo ob reverenciam Dei et matris ecclesie nec non et commodum personale debent contenciones pro temporalibus iam cessare. Et patet ex primo quod cupiditas extinguens vel minuens caritatem est causa omnium istorum, sicut patet notanti racionem, quare in istis sunt decertaciones huiusmodi pocius quam in illis."
5216,278,27,252,"no","Secundo principaliter arguitur per illud Luc. III, I4 capitulo, expositum capitulo huius IVi, ubi videtur sanctum Baptistam approbare officium militare, quando dicit: Contenti estote stipendiis vestris. Et idem videtur Salvator docere in dando didragma in persona propria Math. XVII, in approbando censum dandum Cesari pro stipendio militari Math. XXII."
5217,278,28,252,"top","Unde Augustinus in sermone de puero centurionis et ponitur in decretis XXIII questione I. Paratus: Si christiana disciplina omnia bella culparet, hoc pocius consilium salutis petentibus in evangelio diceretur ut abicerent arma quod se milicie omnino subtraherent. Ymmo videtur quod licet eciam Romano pontifici "
5218,278,28,253,"bottom","bellare, cum Cestrensis libro VI capitulo XXIX narrat quod Gregorius sextus, cum oblaciones beati Petri violenter asportarentur nec non et peregrini spoliarentur, huiusmodi raptores, ut desisterent, primo ammonuit, secundo contemptores excommunicavit et tercio manum armatam apposuit, qua malefactores aut fugabantur aut trucidabantur. Qui cum homicidio macularetur, dixit, ut vere pateat me rectum zelum pro domo Domini habuisse, cum mortuus fuero, corpus meum ante ecclesiam ianuis clausis statuite et si divinitus porte non fuerint patefacte, de corpore meo quod vultis facite. Cumque ita factum fuisset turbo repente adveniens portas ecclesie dirrupit et funus usque ad parietem intus impulit."
5219,278,29,253,"top","Quantum ad istud non dubium quin milicia et pugna debite circumstancionata sit laudanda. Ideo quotquot dicta sanctorum commendaverint pugnas vel bella increpant, subintelligendum est de pugnis circumstancionatis modo opposito, scilicet factis, non primo et principaliter pro defensione iusticie. Unde non quodlibet militis officium est bellare. Unum quidem eius officium est bona fortune Dei cultoribus per potenciam coactivam defendere ab iniustis eciam renitentibus, licet sint religiosi vel clerici, Christum colentibus ad mensuram restituendo, ut dictum est de regibus veteris testamenti quoad sacerdotes et Levitas et de militibus in novo testamento, quorum aliqui ut Titus et Vespasianus XLII anno post ascensionem Domini Judeos destruxerant restituendo eorum temporalia christianis. Et post dotacionem ecclesie a multis principibus Romani pontifices, Templarii et alii sub auctoritate ecclesie sunt correpti per subtraccionem temporalium , que est pena mitissima, quia secundum Augustinum in sermone de puero centurionis: Nichil est infelicius felicitate peccancium; opulencia quidem plurimos eciam religiosos nomine scandalisat, dicente propheta Ezech. XVI, 49: Hec fuit "
5220,278,29,254,"bottom","iniquitas Sodome sororis tue superbia, saturitas panis et habundancia, et ocium ipsius et filiarum eius, manum egeno et pauperi non porrigebant. Cum igitur possibile sit eciam religiosos nostros peccare conformiter istis quinque generibus peccatorum, patet quod lex Dei potest exigere quod domini temporales in defectu aliorum ponant in istis remedium."
5221,278,30,254,"no","Secundum officium militis est iniuste oppressos quoad bona nature per potenciam coactivam defendere, unde Act. XXIII, I4 legitur quod Judeis iurantibus se non comesturos panem nisi Paulum prius interficerent, peciit milites a pretore quorum presidio illesus servaretur ab iniuria Judeorum. Unde Augustinus epistola XXIII ad Bonifacium: Neque, inquit, Paulus vite sue transitorie sed ecclesie Dei consuluit, quando contra illos qui eum occidere conspiraverant consilium istorum, ut tribuno proderetur, effecit."
5222,278,31,254,"no","Tercium autem officium militis est pro bono virtutis defendendo debite debellare. Et sic omne militis vel cuiuscunque christiani est officium legem Christi defendere vel implere, cum aliter non potest Deum diligere ex capitulo huius IVi. Ideo (ut Augustinus dicit de regibus) aliud tenetur miles facere in quantum christianus et aliud in quantum miles. In quantum christianus, tenetur Deum colere et proximum diligere, in quantum miles tenetur secundum coactivam potenciam corporaliter ad rectificandum ecclesiam militare, que rectificacio stat in bonis fortune, nature et gracie. Ideo cum omnis rebellis ecclesie sit tractabilis vel obstinatus, relicta correccione tractabilium peccatorum exhortacionibus sacerdotum obstinati sunt per brachium seculare active conversans rigide mancipandi. Quod si nolunt parere legibus tunc sunt legitime per pacis milites castigandi, et si fuerint legi obnoxii, tunc sive intra ecclesiam sive foris tunc sunt per milites belligeros revocandi. Ideo ubi sacerdotes ecclesie in obediencia rebellancium deficiunt, milites supplent vices."
5223,278,32,255,"top","Et patet necessitas et sufficiencia officii militaris; patet eciam quod oportet eos cognoscere legem Christi, pro qua tenentur principaliter militari. Et patet tercio quod oportet eos per legem Christi (ut est expositum capitulo) cogitative verbo et opere regulari. Licet ergo militantibus pugnare contra ferales qui nolunt exhortacionibus vel Christi legibus conparere, eciam contra infideles sectas, supposito quod sacerdo tibus ecclesie revelatum sit quod eorum exhortacione neglecta sint per corporalem gladium castigandi. Non enim videtur quod iuribus humanis rebelles sint in casu tamquam membra ecclesie infectiva traccione, suspensione, decapitacione vel alia morte corporali plectendi quin per idem infideles forinseci, posito quod devastent ecclesiam vel occasione peccati revelatum sit ecclesie ipsos esse mortis supplicio puniendos. Sed causa huius est ociositas ac avaricia sacerdotum. Quoad illud tactum de bellis corporalibus sacerdotum Christi, Deum contestor, non video quomodo facta sunt licite, tum quia illud officium militibus specialiter est limitatum, quorum auxilium in necessitatis tempore est petendum, tum eciam, quia a Christo verbo et exemplo est illud prohibitum et documentum illud sacris canonibus confirmatum. Christus enim cum ab Herode quereretur ad interficiendum, non patrocinium sibi quesivit armorum, cum tamen occulto instinctu posset facillime in eum convertisse manus Judeorum, sed fugiens in Egiptum latuit ibi per septennium, ut patet Math. II, sic eciam cum a Judeis lapidari peteretur, abscondit se et exivit de templo Joh. VIII. Si tamen apostoli pecierunt ignem de celo descendere ad rebellem populum devorandum, immitis respondit: Nescitis cuius spiritus estis; filius hominis non venit animas perdere sed salvare Luc. IX, 55. Quid, queso, sonat illud nisi quod lex evangelica sit lex paciencie et amoris, lex vero vetus sit lex carnalis exemplacionis et rigoris. Ignis enim de celo descendit et devoravit duos quinquagenarios ad instanciam Helisei IV Reg. I capitulo I3. Hic summus propheta renuit hoc facere Samaritanis plus delinquentibus a Judeis alienis et semper capitalibus "
5224,278,32,256,"bottom","inimicis. Ideo docet suos discipulos non arma armis sed fugam persequentibus prudenter opponere: Si vos, inquit, persecuti fuerint in una civitate, fugite in aliam Math. V, 12, quia, ut Lucas testatur, in paciencia vestra possidebitis animas vestras. Sic eciam cum duceretur ad crucem, noluit commovere contra seniores turbam Judeorum, que nuper obviam ei processerat, et cum psalmis ac laudibus eum susceperunt Joh. XII, sed Petrum percucientem in capcione sua servum pontificis mandavit mittere gladium in vaginam suam Joh. XVIII, II. Ab istis doctrinis instructi apostoli in primitiva ecclesia ibant gaudentes, quoniam digni habiti sunt pro nomine Jesu contumeliam pati Act. V, 4I. Sic Andreas et ceteri apostoli potentes ex populi adiutorio mortem aufugere renuerunt. Si ergo Christus cum suis discipulis pro bono nature non pugnavit, nec auxilium secularis brachii postulavit, quanto magis pro bonis fortune que preter auctoritatem Christi sacerdotes Christi sibi civiliter suscipiunt non pugnarent? Si enim David qui vir sanguinum fuit, non fuit dignus edificare templum materiale Domino in veteri testamento, ut patet I. Paralip. XXII, 8, quanto magis vir sanguinum est ineptus tempore legis gracie ut sit spirituale templum eidem domino offerendo sacramentaliter quotidianas hostias pro peccatis. Si enim irregularitas ex solo consensu in homicidium incurritur, vide primo decretalium De Officio Delegati, quanto magis et consensu et opere perpetrato redditur sacerdos inhabilis post suscepcionem dignitatis et obligacionem ampliorem ad Christi regulam. Ideo dicit Apostolus I. Thim. III, 3: Oportet episcopum esse non percussorem. Quot autem sunt leges humane que idem sentenciant, patet iura ista studentibus. Nam in decretis distinccione L sic scribitur: Innocencius Rothomagensi episcopo: Si quis post remissionem peccatorum cingulum secularis milicie habuerit, ad clericatum admitti omnino non debet nec pugnare corporaliter. Sic scribitur exauctoritate "
5225,278,32,257,"bottom","concilii Meldensis: Quicumque ex clero videntur esse, arma militaria non sumant, nec armati incedant, sed professionis sue vocabulum religiosis moribus et religioso habitu prebeant. Quodsi contempserint, tamquam sacrorum canonum contemptores et ecclesie auctoritatis prophanatores proprii gradus amissione multentur, quia non possunt Deo simul et seculo militare. Cui superaddit Gracianus: Sacerdotes, inquit, propria manu arma arripere non debent, sed alios ad arripiendum ad oppressorum defensionem atque inimicorum Dei inpugnacionem eis licet hortari. Et infra ex concilio Toletano sic scribitur: Hiis a quibus Domini sacramenta tractanda sunt, iudicium sanguinis agitare non licet. Et ideo eciam magnopere talibus excessibus prohibendum est, ne indiscrete presumpcionis motibus agitati aut quod morte plectendum est sentencia propria iudicare presumant aut truncaciones quibuslibet personis aut per se inferant aut inferendas precipiant. Unde recenciores decretales testantur quod assessor affabilis, testis, notarius sentenciam scribens vel proferens, ymmo scribens attestaciones vel leges in examinacione cause sanguinis fit irregularis, non quia illud est malum sed quia illud sicut coniugium est statui sacerdotis incongruum et specialiter quoad superiorem prelatum. Sunt enim alii officiarii non ad officium sacerdotis sed ad hoc specialiter deputati. Quantum ad cronicam allegatam supposita eius veritate est triplex responsio: primo quod iste papa non pugnavit in persona propria sed auctorisavit, habens ad hoc revelacionem ut tam rebelles ecclesie assistendo per potenciam corporalem deprimeret; nec debent talia taliter in consequenciam nisi assit completa paritas duci. Et tunc ille ecclesiasticus cui facta est revelacio potest ad pugnam secure procedere et specialiter contra infideles excommunicatos et induratos non aliunde corrigibiles. Et videtur istam responsionem roborari ex hoc quod videtur papam habuisse spiritum propheticum de illacione sui feretri intra ecclesiam."
5226,278,33,258,"no","Secunda responsio dicit quod iste papa habuit in principio magnum et iustum zelum ad profectum ecclesie et vindicandum Dei iniuriam et post presumpcionem temerariam aggressus est bellum in persona propria; de quo post penitendo valde doluit. Et signum tale remissionis peccati pro merito. Sic enim David primo peccator post valde penituit, ut patet Psalm. L. Sic Petrus, sic Magdalena commendantur ex penitencia et conversacione sancta et intencione meritoria et non ex peccato quod commiserant. Nec repugnat isti responsioni textus hystorie."
5227,278,34,258,"no","Tercia responsio dicit quod portentum fuit opus dyaboli, et sive papa prescitus fuerit sive predestinatus, translacio corporis sui intra ecclesiam facta est per malum angelum, cum populus meruit sic illudi. In cuius signum non dicitur quod delatum est intra ecclesiam per hostium ianuis clausis, sicut Christus introivit ad suos discipulos Joh. ultimo sed dicitur quod turbo portas dirupit. Et revera III Reg. XIX, I I, I2, dicitur quod nec in spiritu forti nec in commocione nec in igne Dominus, sed in sibilo aure tenuis, et ibidem Dominus. Generacio itaque prava adeo adultera merito decipitur per sensibilia in quibus peccat, ut credat illusiones tamquam miracula. Et talis sensibilium illusio usque ad Antichristi tempora invalescit, quando erit summus gradus illusionis signorum; ad cuius adventum est disposicio per ambicionem temporalium et specialiter in Romano pontifice qui debet maxime sequi Christum. Et sic non infirmatur sentencia evangelica per cronicam recitatam."
5228,278,35,258,"bottom","CAPITULUM DECIMUM OCTAVUM."
5229,278,36,258,"no","Sed tercio mundialiter contra dicta arguitur, primo ex hoc quod bella tam crebro in scriptura sacra exemplata et per sanctos doctores approbata sunt ecclesie tam utilia quod sine illis non posset servari in sua iusticia, secundo predones et consequenter regna ex invasione gentis extere communiter sunt ditata, tercio pars militaris regnorum plurimum est ex armorum"
5230,279,1,259,"bottom","exercicio in strenuitate et aliis excellenciis diffamata et quarto cessantibus bellorum exerciciis incole regnorum nedum irruerent reciproce in se ipsis quod est periculosissimum, cum tamen omne regnum in se divisum specialiter per bella intestina desolabitur sed hostes forinseci insultibus non preventi caperent audaciam ad vecordes et desides invadendum. Aliter enim quinto non liceret pugnare pro presenti vel vim vi repellere, cum Deus precipit nedum invadere inimicos, sed per insidias ac decepciones ipsos opprimere, ut patet Josue VIII; et concordat Veritas Math. X, 34: Non veni, inquit, mittere pacem in terram sed gladium. Ex talibus evidenciis, ut predicit Veritas Math. XXIV. 6: Audituri estis prelia et opiniones bellorum. Quantum ad istud, certum est quod causa omnium istorum malorum est irreligiositas ex inordinata affeccione temporalium, quod Salvator exprimit Math. XXIV, I2: Et quoniam, inquit, habundavit iniquitas, refrigescet caritas multorum. Temporalia quidem nedum naturaliter sed mistice sunt frigida in effectu, quia illorum inordinata affeccio infrigidat spiritualiter mentem, que ipsis constringitur iudicium, si simplex fuerit, racione inmortalitatis ut antiquatur, fit forcior oculus. Oculus vero corporalis ac eius iudicium fit ex senectute debilior. Unde Apostolus II. Cor. IV, I6, licet is qui deforis est homo noster corrumpatur, tamen is qui intus est renovatur de die in diem. Sed oportet iuxta sentenciam Salvatoris Math. VI, 2I quod oculus sit simplex; vocant enim naturales corpora omogenia ut elementa simplicia, et geometri vocant lineam cuius quelibet pars est eiusdem denominacionis rectam. Quando ergo intencio interioris directe in Deum reflectitur, tunc est simplex, quando autem refrangitur aut reflectitur a creatura ad quam principaliter terminatur et hinc remisse reverberatur in lucem primam, tunc est etrogenia diversarum naturarum, secundum rectum et obliquum, et sic more visionis specularis quoad situm, distanciam et cetera accidencia plena erroribus; et cum oportet per radium visualem interioris hominis penetrantem irrefracte lumen refundi a prima regula que summe diligit equitatem, patet quod ad eius simplicitatem totum corpus activum "
5231,279,1,260,"bottom","lucidum erit, et ad eius declinacionem a perpendiculari erit totum iudicium tenebrosum. Hec racio quare minima bona erronee iudicamus maxima bona et econtra. Scribimus enim nomina nostra in terris et non in racionibus semper vivis et sic ad sensibilia solum attendimus, que indubie sunt minime bonitatis. Sic ergo abalienati sumus retrorsum a regula fidei Christiane. Videntes quod ex presumptuosa invasione succedit nobis semel prospere quoad mundum, aliud autem bonum propter defectum fidei non videmus sed condicionales impossibiles de futuro nobis incognito fabricamus, dicentes quod nisi sic fecerimus quitquid regula Christi dixerit deprimemur."
5232,279,2,260,"no","Sed quererem aliter arguentem utrum ista depressio foret dampnifera vel comodifera. Si secundo modo, foret racionabiliter amplectenda. Si primo modo, tunc lex Christi inutilis duceret suos observatores in precipicium; quod foret infidele dicere et blasfemum, ymmo desperacio de Christi subsidio observantibus legem suam. Et tamen in lege veteri scriptum est: Nullus speravit in Domino et confusus est, permansit in mandatis eius et derelictus est, Eccles. II, I I."
5233,279,3,260,"no","Quoad quintum quomodo licitum est vim vi repellere et specialiter non invadendo sed defendendo pugnando pro patria, dicunt decretiste concorditer quod hoc licet in continenti, cum moderamine inculpate tutele in continenti, quia insultante absente non licet postmodum machinari, quomodo retribuendo malum pro malo sibi nocebitur; lapsa enim est illacio iniurie in patriam et non superest remedium invasivum, sed in continenti dum inimicus est invadendo licet pro comodo utriusque partis insultum repellere, sed non quacunque repulsione, ymmo cum tanto moderamine quod tutela invasi exigat tantam repulsam, tunc enim non est culpabilis ab homine vel a Deo."
5234,279,4,260,"top","Et sub isto fuco palliant ecclesiastici per locum a simili, quod licet eis pugnare pro patria. Si, inquiunt, licitum est sic pugnare, ergo nobis. Sed utinam nos "
5235,279,4,261,"bottom","ecclesiastici cognosceremus fallaciam consequentis et acceptaremus pari medio quod licet nobis negociari, uxorari et omne genus; igitur non concludimus pari medio quod licet nobis negociari, opera facere quod licet laicis et per consequens debemus omnes penas civiles subire, supposito delicto ut laici. Non enim consonat equitati quod gaudeamus privilegio laycorum et tamen delinquendo horribilius ipsis laicis non faciamus emendam; hoc enim destrueret policiam et legem ewangelicam, cum devoluto toto regimine seculari ad clericos non foret qui subiret penam civilem vel ipsum infringeret. Erubescat igitur sacerdos Christi de ista argucia: Pugnandum est pro patria cum rectis circumstanciis, ergo pugnandum est sic clerico; licet fugere invadentem, ymmo detinere et defendere opprimendo, ergo invadere mutilando. Nam quodlibet horum priorum est vim vi repellere. Sed credo quod clerici obligati Christi consiliis non debent pugnare. Sed contra illud arguitur: Nam XV, questione V, 5 capitulo Auctoritatem sic scribit Nicolaus papa episcopis Gallie: Prefato fratri nostro filiisque Treverensis ecclesie illiusque defensoribus hec in mandatis damus, ut spirituale simul et materiali gladio tam diu malignos illos eorumque fautores insequantur, quousque cum integritate possessionesvel quecunque res ecclesie hoc pacto vel quocunque pacto distracte sunt seu direpte revocentur. Unde XXIII questione VIII sub auctoritate beati Gregorii idem consulitur, ut patet capitulo Et quidem; et capitulo Si in morte. Et confirmatur ex dicto Crisostomi super Matheum Omelia XVII, posito in eadem questione VIII, sub hiis verbis: Occidit Finees hominem et reputatum est ei ad iusticiam. Abraham vero non solum homicida, verum eciam parricida Deo magis placuit. Multa sunt talia dicta ex quibus concluditur quod licet clericis eciam Romano pontifici pugnare pro iure ecclesie."
5236,279,5,261,"top","Sed notandum quod aliud est pugnare et aliud consulere ad pugnandum, aliud clericum pugnare et aliud "
5237,279,5,262,"bottom","laycum, aliud sacerdotem pugnare in veteri testamento et aliud in novo testamento, aliud in causa Dei et aliud in causa et auctoritate propria. Ideo subdit decretum capitulo Occidit: Non sola igitur respiciamus ad opera sed ad tempus et ad causam, ad voluntatem personarum quoque, differenciam et quantacunque alia ipsis operibus accidunt diligentissime requiremus. Non enim possumus ad veritatem aliter pervenire. Videtur ergo michi quod illicitum est cuicunque sacerdoti Christi pugnare in persona propria in quacunque causa, licet posset ad pugnam prudenter consulere et pugnis spirituali suffragio interesse. Patet prima pars XXIII questione VIII de episcopis et sex capitulis sequentibus. Et idem tenet Archidyaconus in Rosario allegans ad hoc leges multiplices. Racio autem scripture in hoc stat, quod sacerdotes Christi debent imitari magistrum suum in vita quantum sufficit; Christus autem quando potuit se defendere et vindicari de hostibus pertulit et adversariis benefecit. Ideo sacerdotes Christi debent facere similiter, et in ista leccione instructi sunt omnes Christi apostoli, martires et sancti confessores equanimiter pacientes iniurias. Unde Luc. IX legitur quod cum discipuli paterentur repulsam a Samaritanis eciam quantum ad victum eo quod erant peregrinantes in Jerusalem quod fuit Samaritanis odibilis, eo quod posuerunt in monte Garisim sit orandum (ut patet Joh. IV): Cum vidissent, inquit, discipuli eius Jacobus et Johannes, dixerunt: Domine vis ut ignis descendat de celo et consumat eos, sicut Elias fecit, et patet hystoria IV. Reg. I capitulo. Et conversus increpavit eos dicens: Nescitis cuius spiritus estis; filius enim hominis non venit animas hominum perdere sed salvare. Omnes enim sacerdotes Christi debent esse unus spiritus per eius adhesionem et facere quantum sufficit conformiter factis suis et specialiter paciendo iniurias. Unde Math. XII, I8 de ipso scribitur secundum vaticinium Ysai XLII, I: Ecce puer meus electis quem elegi, dilectus meus, in quo bene complacuit anime mee, ponam spiritum meum super eum et iudicium gentibus invitabit; non contendet, clamabit "
5238,279,5,263,"bottom","neque aliquis in plateis audiet vocem eius, arundinem conquassatam non confringet et linum fumigans non extinguet donec eiciet ad victoriam iudicium: Ecce scola Christi non volens vel canem percutere, sed vindictam ad honorem Dei usque ad finale iudicium reservare iuxta illud Rom. XII, I9: Michi vindicta et ego retribuam."
5239,279,6,263,"top","Unde Math. XXVI, 5253 postquam docuit Petrum ponere gladium suum in locum suum, innuit quod ad hoc passus est ut exemplaret suis pacienciam usque ad mortem, cum tamen si voluisset posset facillime restitisse; ideo subditur: An putas quia non possum rogare patrem et exhiberet michi modo plusquam duodecim legiones angelorum? Et super isto precepto Christi Joh. XVIII. II dicto Petro: Mitte gladium tuum in vaginam tuam, fundantur dicta Bernhardi, Lyncolniensis et aliorum, quod illicitum est clerico et specialiter domino pape pugnare. Dicit Bernhardus libro IV ad Eugenium quod papa nedum debet oves pascere sed dracones et scorpiones aggredi, sed verbo non ferro. Quid, inquit, tu denuo gladium usurpare temptas quem semel iussus es reponere in vaginam? Et sequitur: Ymmo vero arripere gladium, qui tibi ad feriendum creditus est, scilicet verbum, et vulnera ad salutem. Et super istis fundatur religiositas legum elaboratarum humanitus de non bellando clericis, ymmo quod incurrunt irregularitatem, dum de bellis seculariter se intromittunt. Nam III Decretalium capitulo Ne clerici vel monachi sic scribitur: Sentenciam sanguinis nullus clericus dictet aut proferat sive sanguinis vindictam exerceat aut ubi exerceatur intersit. Si quis autem huiusmodi occasione statuti ecclesiis vel ecclesiasticis personis aliquod presumpserit deferre dispendium, per censuras ecclesiasticas compescatur. Nec quisquam clericus litteras dictet aut scribat pro vindicta sanguinis destinandas. Unde post prohibetur ne clericus infra sacros ordines bellatoribus preponatur, vel "
5240,279,6,264,"bottom","artem chirurgie aut alias a bellatoribus affectatas exerceat. Et pena additur eodem titulo capitulo Clericis: Prohibemus, inquit, consilium ne clerici in sacris ordinibus constituti aut per se truncaciones membrorum faciant aut iudicent inferendas. Quod si quis tale fecerit, honore privetur et loco."
5241,279,7,264,"no","Posterius aut invalescente dotacione ecclesie et crescente cupiditate clericorum ex accumulacione temporalium zelus vindicandi incanduit, cum incendium ex apposicione combustibilium maioratur."
5242,279,8,264,"no","Unde in VI Decretalium sub auctoritate Bonifacii sic scribitur: Prelatis vel clericis quibuscunque qui de laycis suis malefactoribus querelam penes secularem iudicem deponentes petunt emendam sibi fieri et provideri, ne contra eos de cetero talia presumantur protestando expresse quod ad vindictam seu penam sanguinis non intenderent, imputari non debet quamvis vel in tali casu de iure debet pena sanguinis erogari, si iudex illis mortem inferat iusticia exigente. Alioquin si prelati vel clericipropter metum huiusmodi, quia iudex ad penam sanguinis posset procedere, de suis malefactoribus conqueri taliter non auderent, daretur plerisque materia trucidandi eosdem et ipsorum bona libere depredandi."
5243,279,9,264,"top","Ecce quomodo si in primitiva ecclesia sancti libenter martirium sustulerunt et rapinam bonorum cum gaudiis susceperunt, secundo refrigescente fide, spe et caritate ex affeccione temporalium introducta temptavit clerus contra sic iniuriantes per censuras procedere, sed tercio cum nec sic pacifici sunt clerici de mamona eis innaturaliter conglobata ordinatum est quod possunt pro iniuriis personalibus et pecuniariis et in causa sanguinis inpetuosissime inpetere adversarios in effectu. Numquid non sophisma est? Ego ago ad hoc instantissime per media infringibilia, ut hostis meus suspendatur, occidatur vel mutiletur, sed excusatus sum, quia non manu propria vel meo iudicio iusticia est completa. Revera nec sic facit rex, miles vel alius dominus "
5244,279,9,265,"bottom","secularis, quia cum ex persecucione in causa sanguinis efficitur irregularis. Hoc enim est irregularius quam si nude scribat litteram, legat vel consenciat vel intersit, cum sit causa originaliter movens, ut proximus taliter puniatur."
5245,279,10,265,"no","Nec valet secundum sophisma quod intenditur non vindicta persone iniuriantis sed iusticie complementum. Nam cum scitur mortem aut mutilacionem ad talem accusacionem legaliter consequi, manifestum est quod intendens antecedens implicite intendit et consequens. Aliter enim posset peccator sophisticare cum Deo, quod nunquam vult vel intendit peccare sed vult actum vel ommissionem placentem quod nec vellet esse peccatum nec peccatum aliquod implicare; ideo attendendum est ad istam maximam in Sexto De Regulis Juris cum quid prohibetur omnia que sequuntur ex isto; cuius racio est secundum glossam: Si quis exclusus est a toto, et a qualibet parte et quolibet sequente, ymmo prohibito aliquo et ea prohibentur per que pervenitur ad illud; quod patet ex per se notis. Si enim michi non licet facere suum antecedens vel quodcunque convertibile cum eodem, cum ergo non licet sacerdoti Christi auctorisare in persona propria facere vel opere civili consentire mutilacioni, vel morti quotlibet antecedens hoc inferens est illicitum. Quid ergo valet fingere (ut audivi de quibusdam episcopis) quod non sunt rei sanguinis, quia non dicunt vel faciunt in persona propria explicite quod reus criminis occidatur, sed ipsis consultis in causa propria benedicunt servis suis in hoc, dantes eis signum aliunde expositum, ut accusatus de crimine occidatur. Hoc enim est autenticatum iudicium."
5246,279,11,265,"top","Nec valet tercius fucus sophisticus quo dicitur quod licet iam factis episcopis in causa ecclesie, que non licet clericis in causa propria, cum multa que non impediunt contracta diminuunt contrahenda. Nam multa sunt laicis licita in causa ecclesie, que clericis forent illicita. Ideo non videtur: Si licet episcopis taliter "
5247,279,11,266,"bottom","auctorisare homicidia, quin licet eis pugnare in persona propria et per consequens exercere quoscunque actus civiles licitos in laycis personis. Nam pocius episcopi cum re ceperunt ampliora carismata sunt obligaciores ad opera irregularia quam sunt inferiori ordine clericatus. Ideo episcopis interdicunt leges actus in causa sanguinis, ad denotandum quod ipsis principaliter pertinet in paciencia iniurie sequi Christum."
5248,279,12,266,"top","Non enim licet Christiano exercere iudicium vel opus aliquod nisi in causa ecclesie, quia omnis causa extrinseca est prophana. Ymmo si attendimus, nostri clerici tam in proprio quam in communi habentes iurisdiciones huiusmodi seculares, tam seculariter in effectu occupant possessiones ut proprias sicut domini temporales. Si ergo decretales sancte prohibent, ne clerici vel monachi secularibus officiis sive negociis se inmisceant, ut patet III decretalium de quindecim negociis secularibus prohibitis omnibus ministris altaris domini nostri Jesu Christi, cum pugnare per se vel procuratore pro civili dominio, suspendere homines auctori-tative sit actus summe civilis imperatorius vel regalis, videtur quod dedecet omnem clericum eciam Romanum pontificem, quia enim iuxta veram diffinicionem decretalis quitquid plus iusto appetit homo, dum ipsum occupat turpe lucrum est, patet quod omnes divicie quibus clericus abutitur vel quibus non prodest ad edificandum ecclesiam in virtutibus, sunt sibi ut sic turpe lucrum. Ex quibus forte inferri poterit quod omnis civilis dominacio in clerico saperet turpe lucrum. Cum ergo turpe lucrum sit precio conducere contendentes pro temporalibus preternecessariis, quomodo non foret bellandum membris ecclesie pro domino seculari? Non enim licet pugnare pro bonis alicuius persone sine auctoritate eiusdem persone, cui primo conveniunt, quia hoc foret accipere gladium, ut exponitur in decretis XXIII, questione IV, Ille. Cum ergo papa non "
5249,279,12,267,"bottom","habet auctoritatem Cristi nec universalis ecclesie ad sic pugnandum, ymmo pars ecclesie occupans illa bona a probabili est plurior et iustior quam pars actrix, videtur quod illicite ad magnam perturbacionem ecclesie sunt bella huiusmodi procurata. Et patet consideranti successus temporum quod invaluerunt prelia secundum Christi vaticinium et specialiter in clero disponente ad Antichristum qui erit quarto demonium meridianum. Tollamus ergo fastum et avariciam a clero et iudicamus humilitatem et caritatem, et pacificabitur ecclesia. Unde Jacob. IV, I: Unde bella et lites in vobis, nonne ex concupiscenciis vestris, que militant in mentibus vestris, concupiscencias dico temporalium et honorum."
5250,279,13,267,"no","Ex istis videtur michi quod consulere ad bella et in causa propria vel causa domini secularis principaliter pro seculari dominio dedecet sacerdotem. Patet ex hoc quod infert irregularitatem, dicente decretali in Sexto De homi cidio: Is qui mandat aliquem verberari, licet expresse inhibeat ne occidatur vel membro aliquo mutiletur, irregularis efficiatur, si mandatorius fines mandati excedens mutilet vel occidat, cum mandando in culpa fuerit et hoc invenire posse debuerat cogitare."
5251,279,14,267,"no","Pro declaracione illius oportet notare declarandum libro proximo quod illicitum est cuicunque clerico civiliter dominari."
5252,279,15,267,"top","Secundo notandum quod quicunque plus temporale dominium quam proximum eciam inimicum diligit ex hoc peccat. Ex hoc quidem mandator est sic culpabilis propter defectum caritatis quod deficit a iure dominii vendicati et per consequens inhiat turpi lucro. In causa autem fidei potest sacerdos consulere bellare contra barbaros obstinatos, ut patet capitulo proximo. Et sic intelliguntur leges in oppositum allegande. Non autem licet pro temporalibus pure sic pugnare et sic forte si quis auderet dicere, credi posset quod dominus papa et cardinales nec non et domini episcopi Anglie propter cecam eorum exhortacionem et consilium ad bellandum sunt nimium innaturales, ideo forte tantum "
5253,279,15,268,"bottom","turbatur ecclesia; nam consilium ad multas iniurias contra consilium Christi. Quod si obicitur dominum papam, episcopum et abbates habere iurisdicionem temporalem ad suspendendum et quomodolibet occidendum homines secundum iura civilia, videtur michi quod domini seculares penes quos residet capitale dominium auctoritative hec faciunt et clerici ministrant in nomine dominorum suorum personis laicis hoc exequentibus stipendia de elemosinis dominorum quas occupant. De hoc in XXV capitulo Vti libri. Et forte iste est sensus decretalis in VI. Ne clerici vel monachi negociis secularibus se inmisceant, capitulo, Episcopus sub auctoritate Bonifacii octavi: Episcopus, inquit, seu quicunque prelatus alius vel clericus iurisdicionem obtinens temporalem, si homicidio aut alio malefacto ab aliquibus in sua iurisdicione commisso balivo suo aut alio cuicunque iniungat ut super hoc veritatem inquirens iusticie debitum exequatur, irregularis censeri non debet, quamvis ipse balivus vel alius contra malefactores ad penam sanguinis processit iusticia mediante. Nam licet clericis causas sanguinis agitare non liceat, eas tamen cum iurisdicionem obtinent temporalem, debent et possunt irregularitatis metu cessante aliis delegare. Ubi glossa distinguit de clero procedente in causa qua devenitur ad penam sanguinis. Nam vel facit hoc ut pars et tunc fit irregularis, aut ut superior layco committendo ut hic tunc excusatur ab irregularitate. Absit, inquit, ut ea que propter bonum et licitum facimus ut debemus si quid propter hoc preter nostram voluntatem venerit, quitquid mali acciderit, illud nobis inputetur XXIII questione V. De occidendo. Et veritas est Augustinus diffuse declarat, quod nemo faceret artificium aliquod, si eo ipso quo aliquis ex ullo opere capit occasionem delinquendi, foret sibi delictum inputandum. Sed secus est in proposito, quando quis in nomine proprio facit prosequi ad penam sanguinis, cum secundum regulam iuris quod alicui homini non licet suo nomine, "
5254,279,15,269,"bottom","nec alieno licebit. Ideo videtur michi quod clericus prosequeretur nec per se nec per procuratorem in causa propria de bonis fortune vel iniuriacione in bonis nature sicut in bonis gracie licet prosequi in nomine Dei. Et sic oportet fundare quod nos clerici debemus sic facere, scilicet prosequi in causa sanguinis ad hanc penam. Et istud credo nunquam fundabitur ex sacra scriptura. Palliatum est tamen post dotacionem ecclesie per magna dominia secularia quod auctoritate domini secularis ut imperatoris vel regis clericus potest permittere sumptibus elemosine quam occupat secundum iura humana ministros laycos pro illo dominio exequi penam iuris; papa tamen non consentiret isti sentencie ne videretur in temporalibus inferior imperatore. Et ex hoc contingit irregularis contencio in ecclesia que est tanta vel peior quam si clerici in persona propria huiusmodi irregularitatem adimplerent. Nec credo quod ista irregularitas umquam evacuabitur ab ecclesia, antequam ab onere temporalium sit exuta. Unde Johannes Andree super illa decretali Episcopis inquit: Dicit Hostiensis super capitulo episcopis, quod sibi placeret aut quod daretur clericis licencia tales causas iudicandi per se ipsos aut talium causarum potestas ipsis clericis tolleretur, cum commissio sit contra ius de officio eius, cui mandata est iurisdicio lege prima; videtur enim quod clericis possunt competere talia iudicia et opere executa; cum sint tam iusta quam meritoria sicut fingitur. Unde non occurrit michi quare clerici incurrerent irregularitatem ex infliccione pene sanguinis, nisi vel propter peccatum concomitans vel maiorem inferioritatem irreligiositatis quam deceat sacerdotem. Sic enim David prohibitus est edificare templum Domino, quia vir sanguinum fuit, ut patet I. Paralip. XXII, sed Salomon filius eius rex pacificus fuit ad illud officium reservatus."
5255,279,16,269,"top","Si ergo edificacio templi materialis fuit prohibita viro sanguinum, quanto magis sacerdoti qui debet quotidie preparare templum Christo quem conficit; dedecet "
5256,279,16,270,"bottom","tale carnificium, nec est magna religiositas sic furem occidere, cum pena excommunicacionis, proscripcionis, incarceracionis vel abhominacionis foret ewangelio Christi conformior, ut patet supra capitulo huius IVo in exponendo illud Math. XVIII, I5. Si peccaverit in te frater tuus. Modica, inquam, religiositas videtur abbatem suspendere penitentem pro duobus solidis furatis, cuius furti forte idem abbas per iniustam detencionem elemosine est in causa. Et tamen audivi de quodam qui suspendi fecit immunem pro possessione iurisdicionis huiusmodi acquirenda; racio igitur irregularitatis stat in illo: Omnia bona sacerdotum Christi debent esse communia, sed occidere homines pro usu temporalium que debent esse occisis communia est actus civilis maxime severitatis. Ideo dedecet sacerdotem obligatum ad consilia Christi cum contrariatur eis, ut patet capitulo XIII huius 4ti et duobus sequentibus. Si enim sacerdos Christi debet laborare ut omnia bona ecclesie sint cuicunque indigenti communia, quomodo licenter acceptat proprietatem civilem, que vix potest salvari in layca persona? Nonne omne huiusmodi est turpe lucrum, cum sit preternecessarium ad sacerdotis officium? Quod patet ex hoc, quod beati pape, episcopi et abbates sine tali dominio vel exaccione subditorum compleverunt sacerdotis officium; quod moderni nedum omittunt propter affeccionem temporalium dominiorum. Igitur iuxta dicta est lucrum turpissimum. Nec valet sophisma quo solicite committitur aliis potestas procuratoria que in persona propria non habetur, quia non videtur nisi ypocritica dominacio palliata. Sicut enim consencientes et agentes in facinore sunt pariter puniendi, ita videtur quod auctoritates et exequentes opus irregulare, sive sit meritorium sive demeritorium, par ticipant et mercede. Unde non inveni quod Christus vel aliquis eius apostolus auctorisavit humanitus in causa propria penam talem, ut patet de Juda Scarioth et Judeis ipsum occidentibus, quos permisit ut homo et auctorisavit ut Deus per se ipsos vel laicos laniari. Sed in causa Dei voluit induratos occidi, ut patet de "
5257,279,16,271,"bottom","Anania et Saphira Act. IV, non manu Petri episcopi, sed Dei miraculo."
5258,279,17,271,"no","Et sic licet inquisitoribus heretice pravitatis ferre sentenciam, licet sciant hereticum statim occidendum; nec incurrunt inde irregularitatem, quia pure causa Dei a est et non propria pro temporalibus vel iniuria personali; hoc tamen limitatur secundum leges humanas laicis exequendum. Nec incurrunt inde irregularitatem, ut estimo sicut incurrerent, si causa hominis sit commixta. Scio tamen quod cupiditas clericorum ita invaluit, quod pro omni iniuria eciam pretensa volunt exequi usque ad mortem sub pallio cause Dei. Cuius triplex est medium, primo inponere homini hereticam pravitatem et post sentenciam iudicum corruptorum vel ignarorum quantumcunque Christianum comburere. Secundo excommunicare hominem et post duos menses ipsum incarcerare ut vel sic finaliter sit extinctus, et tercio inponere homini quod sit hostis ecclesie, eo ipso quod secundum legem nature impedit cursum sue petulancie et sic procurare ipsum occidere in tantum quod nisi gracia Dei ordinet de remedio appellando cum Paulo ad Cesarem per processum temporis extinguentur fideles ecclesie, ypocrisi ecclesie malignancium prevalente."
5259,279,18,271,"top","Redeundo ergo ad propositum videtur michi quod ecclesia nullo modo pugnaret, excommunicaret vel contenderet principaliter pro temporalibus nec pro iure ab ipsa sequente; sed cum sint elemosine secularium humiliter cum oracione pro persequentibus, sinerent ipsa rapi, iuxta illud Rom. XII, I9: Non vosmet ipsos defendentes karissimi, sed date locum ire, scriptum est enim: Michi vindicta et ego retribuam, dicit Dominus. Si esurierit inimicus tuus, ciba illum. Et sic videtur michi: adveniente depopulacione patrie per barbaros via securior foret iniurias pati humiliter quam resistere vel debellare viriliter, quia iuxta primam viam occisus subiret gloriosum martirium; quod foret sibi prestancius quam omnia bona fortune vel nature caduca; sed resistendo vel expugnando exponeret se periculo multiplici. Nam ex uno latere ignorat si regnum vel populus "
5260,279,18,272,"bottom","suus iniuste occupat bona Dei, sic quod meretur iusto Dei iudicio taliter spoliari. Ex alio latere nescit si repugnando perdet bonum virtutis vel scandalisabit inimicos quod non faceret pro omnibus bonis mundi, et facta tota resistencia secundum humanam prudenciam, non adveniret ad tantum bonum sicut consequeretur martirium. Qua ergo fronte inniteremur humano consilio tam ambiguo, dimittendo tam salubre et securum divinum consilium?"
5261,279,19,272,"top","Et illud videtur Apostolum sentire Rom. XII, I6: Nolite, inquit, esse prudentes aput vosmet ipsos, nulli malum pro malo reddentes. Nonne reddit inimico malum qui nedum penam lesionis vel mortis sed malum invidie et rancoris effundit ex superbia et avaricia, colligatis ad temporalia que preponderant bono corporis et anime inimici? Attendamus in factis ad Christum, apostolos et sanctos martires, qui bene vindicari poterunt quid pertulerunt. Nec sequitur ex istis quod deberemus cum Judeis I. Mach. non fugere, sed hostes hylariter expectare, cum Christus, Petrus et Paulus qui erant infinitum maturiores nobis aufugerant. Nec obest quin licet laicis se et patriam defendere et hostes cum circumstanciis rectificientibus invadere, licet propter difficultatem hoc sit periculosius quam consilium Christi. Et si queratur quid sacerdos faceret hosti volenti ipsum occidere, dicitur quod in casu aufugeret et devento ad ultimum aufugii vel ipso in impossibilitate ad evadendum per fugam, videtur michi quod triplex est medium, primum seculare et periculosum cum armis obsistere et cum moderamine mutilando, secundum medium hostem prosternere vel tenere cum observancione caritatis fraterne, tercium vero securissimum post verba prudenter mulcencia, si oporteat servando caritatem humiliter pati mortem. Quod si arguitur sacerdotem Christi debere plus diligere corpus proprium quam corpus hostis invadentis et per consequens debere prius "
5262,279,19,273,"bottom","hostem extinguere, antequam ipsemet sit extinctus, potissime cum sic excusaret hostem ab homicidio et peccati gravedine. Ista obieccio repugnat scole martirum, cum ex antecedente sequatur oppositum consequentis; debeo enim plus diligere animam inimici quam corpus proprium et per consequens non involvere me homicidio nec causare dampnacionem in anima proximi pro corpore meo salvando. Nam ego acquirerem ex paciencia corpori meo repositam aureolam, mitigarem iram hostis ubi occisa anima dampnaretur, et sic ponendo animam meam pro ipso, quem ut sic facerem amicum, proficerem utrique nostrum et toti ecclesie per gloriosum martirium. Non est enim prestancior causa martirii quam defensio legis Christi, nec lex Christi viatori est pertinencior, quam pro Christo pati iniurias. Hoc enim est per se bonum quod Christus summe exemplavit, ut patet Math. X et notat Apostolus, Hebr. XII, I: Deponentes, inquit, omne pondus et circumstans nos peccatum per pacienciam curramus ad propositum nobis certamen. Oportet enim omnino nos pati, ideo si plus amamus Christum quam temporalia vel carnalia gentis nostre, oportet quod maiorem diligenciam apponamus ad taliter paciendum quam apponeremus ad hostes corporaliter invadendum. Nam deposita affeccione temporalium que sunt pondus et expurgatis peccatis ceteris subiret sic paciens gloriosum martirium. Unde secundo nos animat Apostolus ad talem pacienciam exemplo ducis exercitus. Aspicientes, inquit, in auctorem fidei et consumatorem Jesum, qui proposito sibi gaudio sustinuit crucem, confusione contempta. Nec fuit ista paciencia expers premii, cum subditur: Atque in dextera Dei sedet, sed quia fingere possumus quod non tanta caritate accendamur sicut Christus, ideo oportet nos inniti humane prudencie et pati pro Christo remissius. Ideo subdit Apostolus: Recogitate eum qui talem sustinuit a peccatoribus adversus semet ipsum contradiccionem, ut non fatigemini animis vestris deficientes. Nondum enim usque ad sanguinem restitistis. Quomodo, rogo, nos digni pati mortem pro peccatis propriis diligimus eum qui "
5263,279,19,274,"bottom","sine peccato tanta passus est pro nobis, servando eius mandata tam nobis utilia, dum retrocedimus, cadendo a paciencia propter pura temporalia, que si gratanter vellemus pro Christo amittere, possemus nobis naturalia reservare, quia nondum inimici experti sunt velle nos occidere vel servituti adicere, cum nondum in corpore pertulimus lesionem."
5264,279,20,274,"no","Et istud verbum Dei est gladius dissolvens pacem carnalem hominis ad parentes, de quo Math. X. Nam domestici homines ut parentes, uxores vel filii retrahentes eum ab isto gradu amoris Christi sunt eis inimici, cum tantum excecant eum, quod faciunt verba sua preponderancia verbis Christi et per consequens faciunt ut non sit Christo dignus, cum oportet ad illam dignitatem quod tollat crucem suam et sequendo Christum postponat amorem omnium illorum, eciam vite proprie, amori Christi et per consequens sui consilii."
5265,279,21,274,"no","Et patet quod nobis tepentibus in paliata pace ecclesia, substernitur verior causa martirii, si velimus quam fuit in multis sanctis qui sunt ab ecclesia canonisati. Nam acuamus in nobis virtutes theologicas per gladium Christi et dissolvamus caritatem, pacem carnalem et terrenam in nuncupato clero ecclesie et vel mors vel persequucio vel contumelia consequatur. Nec oportet predicare extranea, sed nudam conversacionem Christi debere sub pena amissionis temporalium a clericis observari et statim aderit aliquod genus martirii. Eya igitur milites Christi, postpositis temporalibus subicite colla vestra observancie legis sue et defendite eam predicando, disputando et respondendo usque ad effusionem sanguinis concorditer et cordate, cum ex fide quicunque sic usque in finem vite perseveraverit hic salvus erit."
5266,279,22,274,"top","Sed forte dicitur quod iuxta dicta de non resistendo periret illud naturale principium: licitum est vim vi repellere, cum constat omnia corpora animata vel inanimata, eciam elementa, resistere naturaliter nitenti- "
5267,279,22,275,"bottom","bus ipsa corrumpere. Homo ergo ex indispensabili lege nature facere debet."
5268,279,23,275,"no","Similiter, dicitur quod sicut inanimata non resistunt nisi ad sui bonum. sic nec homo debet, et per consequens nec nutu nec verbo nec opere debemus dare scandalum fratri nostro, sed paciencia et beneficio vincere invadentem, et hoc est vim corporalem vi spirituali repellere, verum tamen est, quod licet laicis cum circumstanciis tam corporaliter invadere quam defendere, secundum conclusionem archidiaconi XXIII questione V excommunicatorum, elaboratam ex dictis multis sanctorum et legibus: Dicas, inquit, quod semper verum est, ut quicunque occidit semper peccat, nisi eo ipso occidat quo pater castigat filium. Ex quo patet quod non principaliter pro vanitate temporalium occideret Romanus pontifex tantam multitudinem subditorum. Concedat Deus nobis clericis arma apostolorum et pacienciam martirum, ut possimus in bono vincere adversarios crucis Christi. Amen."
5269,279,24,275,"bottom","INCIPIUNT CAPITULA LIBRI 4"
5270,279,25,275,"no","Capitulum primum, introducendo causam et modum invehendi contra dicta de correpcione clericorum per dominos seculares, solvit triplicem racionem; quarum prima est capta finaliter ex dictis beati Bernhardi asserentis quod si festum concepcionis beati virginis foret celebrandum, nunquam tot zelatores beati virginis preteri(vi)sset, ergo a simili: istud autem argumentum iustificatur tripliciter et conclusione roboratur. Secundum argumentum capit ex testimonio utriusque testamenti... per se ipsos debent corrigi. Sed solvendo declarat quod hinc non obest, ut casu corrigantur per dominos seculares. Tercium argumentum arguit per locum a simili"
5271,280,1,276,"bottom","de privilegio sacerdotum Egipti et tegendo similitudinem narrat quandum fabulam de bufone."
5272,280,2,276,"no","Capitulum secundum solvit triplex argumentum aliud, quorum primum capit quod domini temporales tenentur infideles corrigere. Et declarando quomodo prius inciperent a suis domesticis, ostendit quomodo Christiani instar Christi tenentur suos caritative corrigere. Secundum vero argumentum capit quod domini temporales tenentur observare regulam de correpcione fraterna, et declarando hoc esse verum dicit quod non oportet generaliter expectare correpcionem Romani pontificis. Et declarando ordinem correpcionis fraterne incidenter narrat disposicionem tactam in Anglia de religiosis possessionatis. Et ex illis declarat tercio quomodo domini temporales facerent sibi amicos de ablatis diviciis."
5273,280,3,276,"no","Capitulum tercium solvit triplex aliud argumentum, quorum primum est de ordine ierarchie celestis, et ex illo declarando donum religiosi ostendit quomodo quilibet Christianus contra talem demoniacum debet pugnare; secundo solvitur quod istud non est contra doctrinam Baptiste Luc III, I4: Neminem concuciatis neque calumpniam faciatis, sed contenti estote stipendiis vestris. Et ostenditur quod ad reges pertinet religiosos de sua fundacione racione infidelitatis facte sibi et regno corripere; et tercio ostendit quod mandatum de non concupiscendo rem proximi non obviat huic sentencie, nam ex dictis beati Bernhardi hec bona sunt pauperum quibus ecclesiastici abutuntur."
5274,280,4,276,"top","Capitulum quartum solvit ternarium, primo per hoc quod domini temporales non possunt ordinare quod non liceat homini auferre temporalia sui dotati quitquid fecerit, sed quod domini temporales habent fructus metere de temporalium communicacione, et tercio declarando quod philosophice vocantur hec temporalia (in quantum mortificata domino) consecrata, suadet esse probabile, quod pro tempore necessitatis licet exponere vasa sancta. Et exponit tradicionem phariseicam Math. XV. Vos autem dicitis: munus quodcunque ex me est tibi proderit, et excusat sacrilegium; secundo solvit argumentum a simili quo arguitur laicos auferentes "
5275,280,4,277,"bottom","a clericis hec temporalia ponere spinas in suis pedibus. Et ponit quomodo clerici et layci in corpore Christi mistico se habent; dissolvitque argumentum quo concluditur non licere ab inferiori beneficio ad superius virtute matrimonii spiritualiter ascendere, tercio vero declarat quod viri ecclesiastici possunt temporalia a dominis secularibus auferre; et declarat ex textu Eze. XLVI quod non infirmat sed confirmat dictam sentenciam, et concludit finaliter quod de quanto illa materia diligencius pertractatur de tanto est lucidior."
5276,280,5,277,"no","Capitulum quintum ostendit possibilitatem ablacionis legittime temporalium secundum iura civilia quadruplicia, iura canonica quintuplicia, et iura Anglicana multifaria; et concludit quod volentes hereticare omnes approbantes leges canonicas et civiles; secundo principaliter approbando racionabilitatem iuris Anglicani suadet quod domini regni nostri tenentur facere inquisicionem diligenciorem de numero et honestate clericorum, quos bonis suis sustinent quam de corodiis vel bonis fortune minimis; et tercio quod in defectu prelatorum sit dominorum temporalium exequi legem de correpcione triplici sacerdotum quam ecclesia limitat tercio decretalium, et declarando quod in moribus clericorum stat regni tranquillitas, ostendit quomodo reges corripuerunt eciam summos pontifices in veteri testamento."
5277,280,6,277,"no","Capitulum sextum narrat hystoriace ex cronica Cystrensis quomodo conclusio sit in Anglia practisata et rectificat de Nabugadnosoro, de Wilelmo conquestore et ceteris. Secundo recitat correpcionem beati Bernhardi quoad vitam monachorum et tercio concludit correlarie, primo quod monachi haberent civiliter, secundo quod elemosina esset dominis temporalibus in defectu aliorum reducere clericos ad vitam eis in legibus limitatam, et tercio quod sanctitas patrum non excusat discolos sed confundit."
5278,280,7,277,"top","Capitulum septimum ostendendo quod heresis est dogma falsum, scripture sacre contrarium, pertinaciter defensatum et concludendo quadruplicem veritatem docet quando homo vere est christianus et narrando "
5279,280,7,278,"bottom","de triplici defectu fidei. Et concludit secundo multipliciter quod licet inferiori superiorem corripere et quomodo veritas est dicenda. Et tercio ostendit quod probabilis sit potestas dominorum secularium, et obedienti de scandalo quod inde orietur dissolvit retorquens racionem ad oppositum."
5280,280,8,278,"no","Capitulum octavum infert quod nullus clericus debet per coactivam ablacionem bonorum corripi per brachium seculare, nisi auctoritate ecclesie in defectu spiritualis prepositi et casu quo fuerit a fide devius et declarando partes hortatur ad correpcionem fraternam, et di stinguit inter correpcionem laici corporaliter coactivam et correpcionem spiritualiter hortativam, et docet quod Christus hec exemplavit in se ipso. Ex istis concludit quod omnes leges que videntur sonare quod laici non debent sacerdotes corripere, intelliguntur quod hoc non licet correpcionis modo et ordine pretermisso. Et confirmat primo de iure Anglicano, secundo de iure civili et tercio de iure canonico multiplici. Et concludit correlarie quod clericus secundum pacem triplicem potest coram iudice triplici conqueri et fundat per canones."
5281,280,9,278,"no","Capitulum nonum dat glossam universalem quomodo doctores intelligendi sunt, dicentes quod clericus non debet puniri a laico, nam subintelligi debet quod hoc non debet nisi in forma et casu iuris. Et determinat modum iudicandi iudicis ecclesiastici et secularis quomodo oportet illos esse incommixtos, inconfusos et in eadem causa concurrentes sine confusione iurisdicionis; secundo principaliter tollit evidencias captas ex factis dominorum secularium honorancium sacerdotes et exponit solucionem decreti ad sex argumenta que fiunt ad suadendum quod non licet laicis corripere vel accusare sacerdotes. Et docet quomodo quicunque clericus dum est in mortali peccato manet solum nominetenus equivoce sub illo nomine. Et tercio concludit triplicem veritatem, prima cum papa sub misit se imperatori, clericus potest secundum iura canonica a laicis castigari; secunda veritas est quod sacri canones fundant dictam glosam; et tercio detegit discoliam qua clerici detegunt iurisdicionem quam habent laici in casu quo peccaverunt super eos."
5282,280,10,279,"no","Capitulum decimum obicit per decretum XII, questione II, quod non licet ab ecclesia auferre aliqua consecrata et ostendit tripliciter, quod hoc non obviat huic sentencie, cum solvitur, loquitur de iniusta ablacione, secundo declarat, quod licet auferre eciam vasa templi in tribus casibus secundum doctrinam Ambrosii in libro suo de officiis, et concludit correlarie quod per idem licet capere in casibus similibus bona mobilia minus sacra, et declarando quomodo bona ecclesie dicuntur quadripartita obicit triplicem veritatem; tercio principaliter obicit quomodo creature tripliciter dicuntur esse sacre et de sanctificacione primogenitorum tam hominum quam bestiarum. Et quarto principaliter obicit, quod non licet alienare ab ecclesia bona moralia, ostendit triplicem veritatem, prima quod ab ecclesia catholica quam oportet semper habere omnia et iniustum nichil, iuste simpliciter non potest aliquid alienari; secunda veritas est quod a quacunque parte clericali ecclesie possunt quecunque temporalia quoad civile dominium alienari legittime; et probat tripliciter illam tollendo triplicem instanciam; tercia veritas est, quod non licet alienare vel auferre bona ecelesie nisi in casu et forma iuris, et narrat de Templariis et quomodo ecclesia possessionatorum potest cadere in heresim."
5283,280,11,279,"no","Capitulum undecimum probat primo iuxta principia iuris canonici, quod papa potest corripi eciam a laicis et deponi; secundo ostendit ex cronicis quomodo lex illa fuit in diversis Romanis pontificibus practisata, tercio eliciendo tres conclusiones confirmat sentenciam decretorum, quarto, ponendo decem modos heretici, reducit omnes illos ad unum et ponit quatuor gradus magis notabiles; quinto ponit triplex signum unde cognosci poterit infirmitas capitis, et adducit triplex exemplum, quomodo domini temporales debent caput sic infirmum corrigere vel iurare."
5284,280,12,279,"no","Capitulum duodecimum confirmat ex dictis conclusionem XXXVII capitulo premissam et exponendo eius terminos narrat triplicem eius practicam, et obediendo per archiepiscopum explanat eius casus in quibus licet laico cognoscere in causa tali, declaratoque quod non oportet clericum ad hoc quod subeat penas a laicis"
5285,280,13,280,"no","sensibiliter degradari. Et tercio ponit conclusionaliter quod dogmatisare pertinaciter quod nulli domini temporales possunt iuste a clericis auferre bona sua quomodocunque peccaverint est heresis non minus periculosa quam heresis Beghardorum; et suadet illam sextuplici racione et concludit correlarie quod Deus non potest donare quidquam homini nisi sub condicione quod serviat sibi in caritate et preservet se a mortali."
5286,280,14,280,"no","Capitulum decimum tercium movendo dubium si licet clericis in foro contencioso sua repetere arguit quod non tripliciter, primo ex parte veterate solicitudinis et distinguit de solicitudine licita quibus conveniat, secunda racio procedit de obligacione ad consilia scripturarum. Et exponendo illud Math. V: Si quis te percusserit in dexteram maxillam, prebe ei et alteram; et destruit duos fucos, quorum primus dicit quod prosequitur caritative pro defensione iusticie, secundo quod aliter periret ius et regimen ecclesie. Tercia racio procedit ex sufficiencia legis Christi qui non docet sed vetat contencionem huiusmodi. Et recitando duplicem fucum sophisticum arguit tripliciter contra secundum fucum dicentem quod consilia ewangelica non obligant nisi sanctos, obicit multipliciter declarando, quod omnes obligant modo suo et destinguendo inter precepta et consilia declarat quomodo duodecim consilia sunt tenenda, et ostendendo perfeccionem religionis Christiane."
5287,280,15,280,"top","Capitulum decimum quartum obicit tripliciter contra hoc, quod illicitum est clericis in foro contencioso sua repetere, primo per hoc quod Christus approbat civile dominium Paulusque usus est civili dominio. Sed distinguendo de clerico pure et mixtum declarat quod licet laico cum tribus condicionibus sua, et quomodo Christus et Paulus sunt notandi; secundo obicit quod ante donacionem ecclesie commisse sunt multe iniurie, quas oportet intra ecclesiam emendari, et distinguendo de multiplici iudicio declarat quomodo iudicia secularia debent committi inferioribus ecclesie, et declarat sensum Apostoli I. Cor. VI quomodo contemtibiles debent de talibus iudicare, tercio obicit per hoc quod post dotacionem ecclesie necesse est iura condere ad iudicandum civiliter; et probat per obiectus triplices, quod lex caritatis sufficit melius hoc facere quam aliqua lex humana. "
5288,280,15,281,"no","Capitulum decimum quintum ostendit quod domini civiles sunt accomodatorii et procuratores; secundo describendo dominium diffuse sensum huius Luc. XIV: Qui non renuncciat omnibus que possidet, non potest esse meus discipulus, declarat, tercio descendendo ad civile dominium clericorum ostendit quantam monstruositatem facit in ecclesia; quarto ostendendo quod regnum Christi, de quo Dan. II, est illis contrarium, detegit propheciam et demum detegendo passionem Christi ostendit quomodo oportet ecclesiam Christi tribulari adinstar domini."
5289,280,16,281,"no","Capitulum decimum sextum narrando tres causas quare Christus non exercuit civile iudicium prosequitur diffuse incertitudinem legis humane ex indisposicione hominum, pro quibus versatur iudicium ex fallacia legum universalium, que non attendunt ad circumstancias precipue rectificantes dominium et ex falsitate testium, tercio vero docet quod Christus plene docet ecclesiam quomodo debet ad temporalia se habere, querendo, servando, expendendo, providendo quoad medium quod debent gratis distribuere sive superna egentibus ministrare, et tercio qualiter non sunt divites convivandi, et quarto declarando quomodo clerici non debent occupari circa civile dominium; obicit contra tres responsiones, quarum una dicit quod homo dum est iniustus non excluditur a vero dominio, secunda quod ignorancia dignitatis placitancium excusat iudicem, et tercia asserit quod iudex debet ostendere partibus, quod sine gracia deesset eis iusticia, et sic debet sentenciare subintellecta condicione tacita, si pars, pro qua iudicat quoad Deum; quinto obiciendo contra illud tripliciter declarat primo quomodo inter Christianos cessaret contencio, secundo que iudicia sunt laudanda narrando quomodo tripliciter dicitur iudicium temerarium, et tercio in quibus et qualiter credi debet testibus; sexto et ultimo arguitur sextupliciter contra ponentes iudicium esse iustum factum secundum deposicionem testium, licet iudex sciverit hos mentiri."
5290,280,17,281,"top","Capitulum decimum septimum dubitando si licet Christianis pro temporalibus pugnare ad invicem probat tripliciter quod hoc sit illicitum exponendo de ira et "
5291,280,17,282,"bottom","scandalo dictum Christi Math. V. et XVIII, deinde ponit tres condiciones rectificantes bellum, scilicet iustam vendicacionem, legittimam auctorisacionem et rectam intencionem."
5292,280,18,282,"no","Ex quibus declaratis ponit tres conclusiones, prima quod nemo debet fratrem suum invadere nisi propter amorem et comodum inpugnati; secunda nemini licet pro statu gracie invadere fratrem suum, nisi hoc ex mandato Dei sibi fuerit specialiter revelatum, tercia invadens legittime hostes forinsecos debet primo se et suos intrinsecos supposita iniusticia expugnare. Et probat hoc exemplo racione dictis beati Gregorii et scriptura deinde obiecciones per hoc quod bella sunt in veteri lege exemplata, ponendo pro tempore gracie causam diversitatis declarat, quomodo arguitur in illa materia per locum ab insufficienti similitudine, et ponit pro conclusione quod nedum illicitum est repugnare eciam infideles pro Iemporalibus, sed Christiano non licet pro aliquo scienter invadere christianum; communiter obiciendo per hoc, quod officium militare approbatur per hoc ab ewangelio, sicut et bellum pape Gregorii approbatum est miraculo, narrat triplex militis officium et declarando irregularitatem clerici pugnantis dat triplicem solucionem ad vocatum miraculum."
5293,280,19,282,"top","Capitulum decimum octavum movet argumentum quintuplex mundiale et secundo narrat causam bellorum esse affeccionem inordinatam temporalium infrigidancium caritatem, ut dicitur Math. XXIV, tercio exponit illud Math. XII: Cum inmundus spiritus exierit ab homine etcet. expugnans ocium. Tercio docet quid in virtutibus per se et non in vanis diviciis stat regnorum prosperitas, exponens quomodo per predones regnum inficitur et per iustos regnum iuxta textum Baruch III roboratur, adiciens exemplum, quomodo in appetitu insensibilium stat religiositas Christiani. Et adiungit tres differencias inter visionem corporalem et spiritualem, exponendo illud Math. VI: Si oculus tuus fuerit simplex, quarto dubitat si clericis licet pugnare et obiciendo quod sic, per legem triplicem declarat quod illicitum est sacerdoti Christi pugnare, licet ponit ad pugnas prudenter consulere et pugnis secundum spirituale suffragium interesse. Prima pars probatur triplici facto Christi, secundo dictis beati Bernhardi, tercio per leges multiplices de irregularitate et narrando remissionem "
5294,280,19,283,"bottom","religiositatis secundum tres gradus excludit tres excusaciones sophisticas, quinto ostendit quod consulere ad bella in causa propria vel alia principaliter pro dominio seculari dedecet sacerdotem et convincens quod probabiliter credi potest magnam partem cleri esse irregularem detegit causas et excusaciones irregularitatis secundum leges hominum et scripturas et demum narrans quomodo clerus nititur extinguere medio triplici predicantes veritates ewangelicas tangit causam et modum paciendi martirium hortans ad ipsum obiciens et dissolvens etc. Amen."
7711,333,1,1,"no","[This work begins on page 3.]"
7712,333,2,2,"no","[This work begins on page 3.]"
7713,333,3,3,"no","[Declarando ex testimoniis sanctorum quod humanitas sit Christus et per consequens creatura, dat sensum dictorum in scripturis et in symbolo que videntur huic opposita."
7714,333,4,3,"no","Discussion as to the sense in which it is a catholic truth to say: Christ is a creature.]"
7715,333,5,3,"no","Quia autem spiritualiter viantibus in discendo necesse est prime removere prohibens disciplinam; ac in scriptura sacra et sacris doctoribus de Christo sunt multa scripta que videntur inperitis contraria; ideo pro solucione eorum in primis supponitur quod Christus sit tres nature incommunicantes: scilicet, deitas, corpus, et anima. Patet sic. Christus est Deus et homo perfectus, ut ex fide supponitur: omnis Deus est deitas: omnishome perfectus est tam corpus quam anima: ergo conclusio. Confirmatur per Augustinum super Ioh. Ome. 47. 'Si, inquit, caro animam posuit, quomodo Christus animam posuit? Numquid caro Christus?' Et respondet: 'Ita plane et caro Christus et anima Christus et Verbum Christus: nec tamen hec tria tres Christi, sed unus Christus. Hominem interroga et de eo fac gradum ad ea que super te sunt, et si nondum intelligenda, saltem credenda. Quomodo enim unus homo anima et corpus? sic unus Christus Verbum et home.' Nec credo quod nos ignari ad tantum desipimus quod dicamus hunc sanctum tam crebro sentenciam hereticam inculcare."
7716,333,6,3,"top","Ex istis plane sequitur quod Christus est creatura. Nam omnis natura corporea vel spiritus creatus est creatura: Christus est tam natura corporea quam spiritus creatus, cum sit homo perfectus: ergo Christus est creatura. Sed quia sunt multe scripture que videntur isti sentencie repugnare, ut recitat Magister 3o Sentenciarum Dist. 2a, ideo ut omnes Communiter dissolvantur sub uno epilogo; dicitur quod omnes recte intelligentes Christum non esse creaturam "
7717,333,6,4,"bottom","concipiunt quod Christus secundum deitatem non est creatura: sicut omnes recte concipientesChristum esse creaturam concipiunt eum secundum humanitatem esse creaturam. Et ista glosa, si non fallor, satisfacit sub communi involucro omnibus auctoribus in oppositum allegandis."
7718,333,7,4,"no","Sed ut illa materia particularius denudetur, oportet primo fundare sentenciam huius glose. Et occurrit michi primo disputacio Augustini ad Felicianum hereticum; ubi post duplicem nativitatem Christi et duplicem eius substanciam vel naturam declaratam tam ex scriptura sacra quam similitudine naturali, sic ait inter cetera: 'Non alius homo corpus, alius animus, quamvis aliud corpus, aliud animus; unus tamen atque idem homo et corpus dicitur et animus. Sic, inquit, in mediatore Dei et hominum : aliud Dei filius, aliud hominis filius, unus tamen Christus Iesus ex utroque fit: aliud, inquam, pro discrecione substancie, non alius pro unitate persone.' Et per hoc solvit scripturas de Christo, quarum alique locuntur de ipso secundum deitatem et alie secundum humanitatem. Et posiciones secundum habitudinem concedit simpliciter; unde subdit:  'nec ideo dicimus non pacientem quia ipse faciebat celos, nec ideo non facientem quia non alius tollerabat. Nam si dominice incarnacionis misterium consideremus, idem sibi in hac humilitate et auctoret opus est.' Unde et post declaratur esse possibile quod eadem  persona simul et semel sed secundum diversam naturam mortem paciatur et vivat, sicut idem sol secundum diversos situs simul tempore diem causat et noctem."
7719,333,8,4,"top","Secundum testimonium Augustini est in Ep. 12 ad Pascencium et in Epistula 40 ad Dardanum ubi cap. 7o ita inquit : 'Cum enim Christus sit Deus et homo, Deus utique est ; unde dicit: ""Ego et Pater unum sumus"" Ioh. 10: homo autem; unde dicit: ""Pater maior me est,"" Ioh. 14: idemque Filius Dei unigenitus a Patre, et filius hominis ex semine David secundum carnem est. Utrumque in illo consideran- "
7720,333,8,5,"bottom","dum est cum loquimur vel cum scriptura de ipso loquitur: et quid et secundum quid de illo dicitur intuendum est. Nam sicut unus homo est anima rationalis et caro, sic unus Christus est Verbum et homo. Proinde quod ad Verbum attinet, creator est Christus; ""omnia enim per ipsum facta sunt;"" quod vero ad hominem attinet, Christus creatus est ; ""factus enim est ex semine David secundum carnem,"" et ""in similitudinem hominum factus est."" ' Et post diffuse prosequitur declarando que scripture sibi conveniunt secun"
7721,333,9,5,"no","Nec est maior color quod sit creator quia secundum deitatem, quin per idem sit creatura quia secundum humanitatem, specialiter cum sit illa completa humanitas. Quia certum est ex testimonio Augustini ad Felicianum quod totus homo assumptus passus est mortem, sicut sola caro iacuit in sepulcro, ut testatur Augustinus Ome. 47 ubi super: Confiteris, inquit, in illum Christum credere qui est mortuus et sepultus: ergo et sepultum esse Christum non negas. Et tamen sola caro sepulta est: si enim erat ibi anima, non erat mortuus: si autem vera mors erat, ut vera sit eius resurreccio, sine anima erat in sepulcro, et tamen sepultus est Christus. Ergo Christus erat etiam sine anima caro, quia non erat sepulta nisi caro.' Unde paulo ante ipse Christus dictus est sola caro. 'Quomodo, inquit, probas? Audeo dicere: sola caro Christi dictus est Christus;' et probatur per hoc, quod Christus iacuit in sepulcro."
7722,333,10,5,"top","Tercium testimonium Augustini est Ome. 8, super illud Ioh. 2o. 'Quid michi et tibi, mulier? nondum venit hora mea.' 'Dominus,  inquit, Iesus Christus Deus erat et homo: secundum quod Deus erat, matrem non habebat: secundum quod homo erat, matrem habebat. Mater ergo erat carnis, mater humanitatis, mater infirmitatis quam suscepit propter nos. Miraculum autem quod facturus erat "
7723,333,10,6,"bottom","secundum deitatem facturus erat et non secundum infirmitatem; secundum quod Deus erat, non secundum quod infirmus natus erat: sed ""infirmum Dei forcius hominibus."" Miraculum autem exigebat mater: at ille tanquam non cognosceret viscera humana operaturus facta divina, tanquam diceret; ""quod de me fecit miraculum non tu genuisti: sed quia tugenuisti infirmitatem meam, tunc te cognoscam, cum ipsa infirmitas pendebit in cruce:"" hoc est enim, ""nondum venit hora mea."" Unde et commemorans illam nominacionem extran"
7724,333,11,6,"top","Et isti regule innititur Augustinus utrobique, ut in libris contra Maximinianum; sicut Ieronimus in Epistula ad Paulam "
7725,333,11,7,"bottom","et Eustochium, et alii probabiles doctores. Unde libro primo contra Maximinianum sic loquitur Augustinus: 'Dicis Patrem infactum quasi Filius factus sit, per quem facta sunt omnia. Scito factum esse Filium sed in forma servi, qui in forma Dei usque adeo non est factus, ut per illum facta sunt omnia.' Unde et infra 2 dicit quod Deus Pater non creatorem creavit, sed creatorem constituit iuxta illud Psi. 8i. quod secundum apostolum et secundum Augustinum ad litteram verificatur de Christo: 'minuisti eum paulo minus ab angelis, gloria et honore coronasti eum, Domine,et constituisti eum super opera manuum tuarum: omnia subiecisti sub pedibus.'"
7726,333,12,7,"top","Nec dubium quin ex principiis beati Augustini plane sequitur Christum esse creaturam. Quia iuxta suam infringibilem sentenciam Christus nedum est completa humanitas assumpta, sed tam corpus quam anima. Et quis dubitat de ista sequela? Christus est corpus creatum sicut etspiritus creatus. Ergo Christus est creatura et secundum illam creatus. Nec aliter esset univoce homo nobiscum: cum omnis alius homo sit duarum naturarum utraque. Nec credo sine [alta] illa philosophia De Anima nos posse recte concipere incarnacionem Verbi. Ideo Augustinus Epistula 3a ad Volusianum sic loquitur: 'Nunc vero inter Deum et homines mediator apparuit ut in unitate persone copulans utramque naturam et solita sublimaret insolitis et insolita solitis temperaret. . . Ille ergo sine seminibus operatus est hominem, qui in rerum natura sine seminibus operatus est semina. Ille in suo corpore numeros temporum mensurasque servavit etatum qui sine ulla mutabilitate mutando ordinem contexuit seculorum. Hoc enim crevit in "
7727,333,12,8,"bottom","tempore quod cepit ex tempore: Verbum autem in principio, per quod facta sunt omnia tempora, tempus elegit quo susciperet carnem, non tempori cessit ut verteretur in carnem: homo quippe Deo accessit, non Deus a se recessit.' Et sequitur ad propositum. 'Sic autem quidam reddi sibi racionem flagitant, quomodo Deus homini permixtus sit, ut una fieret persona Christi, cum hoc semel fieri oporteat. Sed quam racionem reddant ipsi de re quae cotidie fit, quomodo anima misceatur corpori ut una persona fiat hominis? Nam sicut in unitate persone anima unitur corpori ut homo sit, ita in unitate persone Deus unitur homini ut Christus sit. In illa ergo persona mixtura est anime et corporis, in hac persona mixtura est Dei et hominis. Si tamen recedat, auditor a consuetudine corporum qua solent duo liquores ita misceri ut neutrum servet suam integritatem.' Et sequitur. 'Quia ergo non oportebat ut in plenitudine temporis novum faceret mundum, nova fecit in mundo. Homo enim de virgine procreatus et a mortuis in eternam vitam resuscitatus et super celos exaltatus potencius fortasse opus est quam mundus.' Quotlibet sunt talia dicta hujus boni hominis, ex quibus aperiri potest sensus scripture loquentis varie de ipso et controversia doctorum sequencium concordari."
7728,333,13,8,"no","Et patet quod in simbolo Athanasii quando dicitur 'Filius a Patre solo non est factus nec creatus sed genitus' loquitur de eo pure secundum deitatem. Aliter enim contradiceret sibi ipsi, cum secundum humanitatem conceptus est a tota Trinitate ex substancia matris: ut dicit idem simbolum quando post introducit Christi incarnacionem secundum quam dicit verissime quod Christus est minor patre."
7729,333,14,8,"top","Et idem patet in alio simbolo ecclesie; ubi primo loquens "
7730,333,14,9,"bottom","de eo secundum quod Deus est vere dicit 'genitum non factum, consubstancialem Patri per quem omnia facta sunt.' Sed post loquendo de Christo ut homine dicit quod 'incarnatus est de Spiritu Sancto ex Maria virgine et homo factus est.' Ideo in talibus attendendum est ad regulam beati Augustini 'quid et secundum quam naturam de Christo dicitur:' et facile videtur quotquot auctoritates occurrerint concordare. Cum enim sit Christus multorum singulum, sicut essencia divina, species humana, vel aliud universale; patet quia, sicut non repugnat Deum esse genitum et eundem Deum esse ingenitum, sic non repugnat eundem Christum esse creatorem et tamen ex tempore esse creatum."
7731,333,15,9,"no","Sed oportet in istis diversas naturas subintelligere cum ydemptitate persone. Unde in primitiva ecclesia quando Christi divinitas fuit minus cognita, ordinaverunt apostoli quod fideles baptizarentur in nomine domini Iesu Christi, ut patet Actuum 8. ut vel sic Christiani elevarentur in animo ad credendum Christum esse supremam naturam possibilem scilicet deitatem. Sed postquam sancti doctores ecclesie ut Augustinus, Ieronimus et ceteri cultores assidui scripturarum intellexerunt quod Christus fuit gigas gemine substancie, scilicet tam divina substancia quam humana, concesserunt copulative Christum esse tam creatorem quam creaturam."
7732,333,16,9,"top","Unde beatus Ieronimus in fine primi libri super Epistolam ad Galat, 'Quia semel, inquit, ad nomen creature venimus et sapiencia in Proverbiis Salomonis Dicit, ""deus creavit me in inicio viarum suarum antequam quidquam faceret, a principio ab eterno ordinata sum, et ab antiquis antequam terra fieret""; multique timore ne Christum creaturam dicere compellantur,  totum Christi misterium negant, ut dicant non Christum in hac sapiencia sed mundi sapienciam significari: nos libere proclamamus non esse periculum eu"
7733,333,16,10,"bottom","dicere creaturam, quem verum esse hominem et crucifixum et maledictum tota spei nostre reverencia profitemur."""
7734,333,17,10,"no","Nec credo quod sanctus iste intellexit Christum esse creaturam sub racione qua eternaliter genitus; propter tria. Primo quia tunc concederet Christum eciam secundum deitatem esse creaturam; et cum creatura dicitur abstractive, sicut substancia vel essencia, tunc Christus esset alia substancia vel essencia quam Pater; quod est heresis Arriana. Et ad tantum non licet catholico laxare terminos, cum omnis creatura secundum Augustinum in Dialogo ad Felicianum et in De Questionibus Veteris et Nove Legis 122, sit de nichilo facta essencia. Sed constat quod Christus secundum deitatem non est factus ex nichilo; ergo nec secundum deitatem est creatura. Non est ergo de intencione huius sancti et profundi doctoris baptizare et tam extraneare a scriptura significacionem huius nominis 'creatura.'"
7735,333,18,10,"top","Secundo movet me causa quam beatus Ieronimus innuit. Videtur enim loqui de fidelibus sui temporis negantibus adverbia scripturarum loquencium de Christo secundum humanitatem. Sed quis queso fidelium trepidaret concedere Christum esse genitum eternaliter de Patre? cum puri philosophi diu ante incarnacionem hoc professi sunt, ut declaravi in tractatu De Trinitate. Non ergo timebat concedere Christum esse genitum vel genitum eternaliter adintra; sed non secundum hominem assumptum et racione cuius concedimus de Christo predicata et gesta hominum ut sanctus doctor exemplificat et clarebit posterius. Unde evidencia Ieronimi est quod concedendum est Christum esse creaturam eo quod concedimus ipsum verum esse "
7736,333,18,11,"bottom","hominem et cetera huiusmodi que humanitatem concernunt."
7737,333,19,11,"no","Tercio movet me quod nec iste sanctus sapiens nec scriptura alia canonica, si non fallor, alicubi accipit creari pro gignicione eterna. Supposito ergo quod scriptura tam Salomonis quam Ecclesiastica loquatur de sapiencia increata que est Verbum Dei, ut testatur Ieronimus, et beatus Augustinus Ep 31 declarat  ex textu Proverbiorum 8 et 30 quod intencionis Salomonis est dicere, quod Deus habet Filium sapienciam increatam: patet quod de ipsa loquitur nunc secundum deitatem ut eternaliter adintra genita non creata, et nuuc ut creata vel creanda: ut nunc dicit secundum deitatem, 'cum eo eram cuncta componens,' et nunc 'ab eterno ordinata sum:' primum ad deitatem sapiencie referens, et secundum ad eius humanitatem, ut patet Proverbiorum 8. Unde de eius humanitate dicit infra 30. 'Quis ascendit in celum atque descendit etc? Quod nomen eius aut quod nomen filii eius, si nosti?' Et isti sensui alludit Apostolus secundum exposicionem Augustini ad Eph. 4, quando dicit: 'qui descendit ipse est qui et ascendit super omnes celos.'"
7738,333,20,11,"top","Et istum sensum declarat Ecclesiasticus 24 cap. loquens de eadem sapiencia: primo sic: 'ego ex ore altissimi prodii primogenita ante omnem creaturam,' et sic de multis que conveniunt divinitati. Sed post prosequitur quoad eius humanitatem: 'tunc precepit et dixit mihi creator omnium, et qui creavit me requievit in tabernaculo meo:' dixit, inquam, in plenitudine temporis quando misit me incarnandam; iuxta illud Psalmi 31 iuxta exposicionem Apostoli ad Hebre. 10. 'holocaustum et propeccato non postulasti; tunc dixi, ecce venio' scilicet incarnandus; et sic deitas creavit me secundum essenciam corpoream ante omnia secula: que quidem essencia transivit honorata a patribus veteris testamenti nunc in gentibus et nunc in patribus, ut patet "
7739,333,20,12,"bottom","alibi. Sed in plenitudine temporis quando erectum est tabernaculum ex carne assumpta de beata virgine et forma humanitatis copulata ypostatice, tunc requievit tota Trinitas in assumpto corpore iuxta illud Colos. 2. 'In ipso, inquit Apostolus, habitat omnis plenitudo divinitatis corporaliter.' Nam tota Trinitas est eadem divina essencia que est Christus existens illud corpus. Unde et illud tabernaculum figuratum est per quelibet tabernacula veteris testamenti. Et ad istum sensum loquitur apostolorum capitaneus de corpore quod est ipse: 'iustum, inquit, arbitror quamdiu sum in hoc tabernaculo suscitare vos in commonicione,  certus quod velox est deposicio tabernaculi mei.' 2 Petri 1o capitulo."
7740,333,21,12,"no","Sic ergo, intelligendo per sapienciam Verbum Dei quod est tam deitas quam raciones quotlibet exemplares et per consequens veritates, quae terminant creatam sapienciam obiective, ac ultimo ipsa sapiencia incarnata; possunt dicta in libris Sapienciae optime verificari ad litteram de eadem sapiencia incarnata: ut testantur Augustinus et Ieronimus duo non parvi pugiles scripturarum."
7741,333,22,12,"no","Tercio autem, declinante scola ab antiqua logica de universalibus et a recta metaphisica de formis substancialibus, negarunt doctores moderniores concorditer quod homo est anima, vel Christus humanitas, et consequenter quod Christus est creatura, intelligentes autonomatice Christum solum secundum excellentissimum quod est Christus; et sic licet verum concipiant, multum tamen degenerant a logica scripturarum."
7742,333,23,12,"top","Ego autem finaliter concordo cum quocunque catholice loquente in illa materia, concedens cum fidelibus primitive ecclesie quod Christus est purissimus homo possibilis: verumtamen non pure vel tantum est homo, cum sit assumpta "
7743,333,23,13,"bottom","humanitas; et cum plene sit divinitas, patet quod est aliud sed non alius quam illa humanitas."
7744,333,24,13,"no","Concordo 2o cum approbatis doctoribus ut Augustino Ieronimo et ceteris concedens quod Christus nedum est creator et essencia que nullo modo creari poterit vel moveri, sed eciam creatura."
7745,333,25,13,"no","Concordo 3o cum novellis quod Christus secundum deitatem non est creatura, nec minor Patre, corporalis, mobilis, visibilis, subicibilis, et sic de quocunque quae scriptura ascribit sibi humanitus. Et ad istum sensum concedo affirmativas, modifico negativas."
7746,333,26,13,"bottom","Cap. II."
7747,333,27,13,"no","[Declarat quomodo ista sentencia discrepat ab heresi Arriana."
7748,333,28,13,"no","The assertion of the reality of Christ's humanity, by maintaining that as man he is a creature, gives no support to the errors of Arius, Sabellius, or Nestorius.]Ex istis per modum corollarii elucescit quomodo ista posicio differt ab opinionibus hereticorum de Christo heretice senciencium."
7749,333,29,13,"no","Et primo de opinione Arrii de quo narrat Eusebius in Ecclesiastica Historia lio 10o ca. 13. 'Arrius, inquit, pergens ad ecclesiam episcoporum et populorum frequencia constipatus, humane necessitatis causa ad locum publicum declinavit; ubi cum sederet, intestina eius atque omnia viscera in secessu cumulorum defluxerunt, et ita in apto"
7750,334,1,14,"bottom","loco dignam mortem blasfemie et fetide mentis exsolvit.' Et quia secundum Magistrum Sentenciarum in 3o. Dist. 2a. Arrii hec fuisse perfidia legitur ut Christum esse creaturam fateretur, ut capit a beato Ambrosio primo libro de Trinitate cap. 9o. 'Ideo, inquit Ambrosius, diffusa sunt Arrii viscera et crepuit medius prostratus in faciem ea, quibus Christum negaverat, feda ora pollutus.'"
7751,334,2,14,"no","Quando ergo illa opinio videtur Arrio in hoc consentire bonum videtur differenciam declarare. Nam propterea videtur Magistro et ipsum sequentibus potissime quod non debet concedi simpliciter Christum esse creaturam vel factum sed cum  determinacione quod fuit factus secundum hominem. Primo ergo notandum quod nunquam fuit hereticus quin in aliquo dixit verum: omnes enim concesserunt Deum esse:  et ideo valde inconsonum est doctori imponere alteri heresim Arrianam, nisi prius diligenter notaverit in quibus et quomodo talis heresis est fundata."
7752,334,3,14,"no","Stetit ergo heresis Arriana in his tribus precipue. Primo in hoc quod negavit Christum esse Deum deorum et magnum Deum, cum posuit eum esse non eiusdem substancie cum Patre, sed ipsos differre ab invicem eciam secundum deitatem substancialiter sicut  differunt personaliter."
7753,334,4,14,"top","Unde Augustinus Epa. 33 ad Bonifacium,  'Ut, inquit, breviter insinuem dilectioni tue quid inter Arrianorum et Donatistarum intersit errorem: Arriani Patris et Filii et Spiritus Sancti diversas esse substancias dicunt; Donatiste autem non hoc  dicunt, sed unam Trinitatis substanciam confitentur.' Dixit itaque Arrius quod summa essencia que est Christus sit citra essenciam Dei Patris, ut est essencia angeli vel hominis quos scriptura sacra vocat deos pluraliter, ut allegat Salvator Iudeis Ioh. 10. 'Nonne scriptum est in lege vestra, 'Ego dixi dii estis?' Si igitur eos vocat deos, "
7754,334,4,15,"bottom","ad quos sermo Dei factus est, et non potest solvi scriptura; quem Pater sanctificavit et misit in mundum, quomodo et vos dicitis 'blasfemas,' quia dixi 'Filius Dei sum?' Et forte ex isto dicto capta est heresis Arriana. Unde dicit Augustinus Ome 48.  quod Iudei audientes illud Ioh. 10. 'Ego et Pater unum sumus,' et intelligentes Christum intendere quod sit eadem substancia cum Patre, 'Iudei, inquit, intellexerunt quod Arriani non intellexerunt; quoniam senserunt non posse dici ""ego et Pater unum sumus,"" nis"
7755,334,5,16,"no","Pro quo notandum quod sicut Judei multum appreciati sunt prophetam David, sic ex eius textu cognoverant quod Messias venturus ex eis foret tam Deus quam homo. Hoc videtur evidens ex argumento Salvatoris facto Phariseis, Mt. 22. ubi sic congregatis Phariseis interrogat ab eis Jesus dicens, 'Quid vobis videtur de Christo? cuius filius est? dicunt ei, 'David:' ait illis, 'quomodo ergo David in spiritu vocat eum dominum dicens: 'dixit Dominus Domino meo, 'sede a dextris, donec ponam inimicos tuos scabellum pedum tuorum.' Si ergo David vocat eum Dominum quomodo filius eius est? Et nemo poterat ei respondere verbum, nec ausus est quisquam ex illa die eum amplius interrogare.' Non enim contendebant illi legis periti in ampliacione verbi de presenti scientes ex sensu scripture quod apud Deum sunt cuncta presencia. Ideo sciverunt Christum vel Messiam esse filium David pro quodam tempore. Sciverunt 2do. illud Psalmi 109 quod Veritas allegavit dictum esse de Christo.Sciverunt 3o quod propheta tam eximius non vocaret filium suum tam pauperem et abiectum Dominum suum secundum naturam ab eo assumptam sed secundum naturam superiorem. Ideo non affuit eis vel ullum coloratum subterfugium evadendi. Unde pro 2o argumento Salvatoris supponitur quod Verbum vel Sermo Dei quod idem est, sit eternum idem substancialiter Deo Patri. Patet hoc per illud Psalmi 32 'Verbo Domini celi firmati sunt.' 2do. supponitur quod dictum verbum fuit incarnandum. Patet hoc per illud Psalmi 106 'misit verbum suum et sanavit eos.' Unde et dictum Verbum vocaverunt prophete concorditer Messiam vel Christum eis promissum. 3o supponitur quod dicti Verbi participacione sit multitudo hominum in Christum directe credencium deificanda participative, sicut carbo ex ignis participacione est ignitus. Patet hoc per illud Ps. 81. 'Ego dixi dii estis.'"
7756,334,6,17,"no","Istis suppositis formetur racio sic ex sentencia Salvatoris: Ille Sermo vel Verbum, in quo concordant omnes prophete de operibus miraculosis, de tempore et aliis circumstanciis, et illis quibus mittitur salvandis et deificandis, est verus Messias, et per consequens Deus et homo iuxta textus propheticos: sed in me omnia ista conveniunt: ergo sum Deus et homo: et per consequens non solum participacione deificatus. Ideo hic dicit Augustinus; 'Si Sermone Dei facto ad homines fiunt ipsi dii, tunc participando fiunt ipsi dii; et per consequens Sermo ille, quo participant, erit Deus. Si lumine luminati dii sunt, lumen quod illuminat non est Deus? si calefacti igne salutari dii efficiuntur, ignis unde calefiunt non est Deus?' Oportet ergo quod Sermo, quo fontaliter deificantur homines ex unitate substancie cum suo eternaliter adintra dicente, sit eadem deitas cum dicente; et per consequens non blasfemat dicendo se naturalem filium Dei esse. Et ex ignorancia huius sensus literalis scripture exciderant Arriani, sicut et Sabelliani, ut recitat Augustinus Ome. 47."
7757,334,7,17,"top","Secundo stetit error Arrianorum in hoc quod dicunt Christum sine anima solam carnem suscepisse; ut meminit Augustinus libro suo De Heresibus Heresi 49. 'Arriani, inquit, dicti ab Arrio in eo sunt notissimi errore, quo Patrem et Filium et Spiritum Sanctum nolunt esse eiusdem substancie vel nature; sed Filium dicunt creaturam, Spiritum vero creaturam creature; hoc est, ab ipso Filio creatum volunt. In eo autem quod dicunt Christum sine anima solam carnem sumpsisse minus noti sunt. Sed hoc verum esse Epifanius non tacuit, et ego ex eorum scriptis et collocucionibus certissime comperi.' Et in hoc conveniunt cum Appollinaristis; de quibus scribit Augustinus Heresi 55 "
7758,334,7,18,"bottom","quod de anima Christi ab ecclesia catholica differunt dicentes, sicut Arriani, Dominum Jesum Christum sine anima carnem suscepisse, et Verbum fuisse pro anima: et sic glosant scripturas loquentes de anima Christi et Verbum in carnem fuisse conversum, non carnem sumpsisse de virgine."
7759,334,8,18,"no","Et illam heresim elegantissime destruit Augustinus Ep. 127 et duabus sequentibus ad Pascencium episcopum Arrianum; cuius dicta utinam hodierni atttenderent! Scribit enim capcioso heretico, non puto quidquam inprovide de quo calumpniam formidaret. 'Quia, inquit, Dei Patris unigenitus Filius Dominus et Deus noster Jesus Christus, postquam ""venit plenitudo temporis"" opportune ""formam servi suscepit"" ad diem salutis nostre; de illo multa in scripturis sacris secundum ""formam Dei"" dicuntur, multa secundum ""forma"
7760,334,9,18,"top","Et ponit ad hoc consequenter duplicia exempla quibus Deus hucusque non dignatus est ostendere hominibus meliora, per que tam in noticiam Trinitatis quam eciam incarnacionis posset hereticus manuduci. Primum sic. 'Cum corpus, inquit, et anima sunt unus homo, quamvis corpus et anima non sunt unum; cur non multo magis Pater et Filius sunt unus Deus? cum Pater et Filius sunt unum secundum illam Veritatis vocem ""ego et Pater unum sumus."" Cum, inquit, homo exterior et interior homo non sunt unum, neque eiusdem na"
7761,334,9,19,"bottom","est interior; quia exterior cum corpore nuncupato dicitur homo; interior autem sola anima racionali intelligitur; utrumque tamen illorum simul non duo homines sed unus dicitur: quanto magis Pater et Filius unus Deus est?'"
7762,334,10,19,"no","Secundum exemplum est de natura universali. 'Homines, inquit, per consorcium et communionem unius eiusdem nature qua omnes homines unum erant, et si aliquando secundum diversitates voluntatum et sentenciarum opinionum et morum dissimilitudines non erant unum, erunt tamen perfecte pleneque unum cum perventum fuerit ad eum finem ut sit ""Deus omnia in omnibus."" Et sic non est possibile homines esse unum in caritate vel alio accidente, nisi prius sint unum in substancia vel natura: ut declarat libro primo et 3o"
7763,334,11,19,"top","Et indubie in illo errore de universalibus cecati sunt Arrius, Sabellius, et quam plures heretici. Ideo Anselmus De Incarnacione primo vocat negantes universalia ex parte rei extra signa dialectice hereticos. Unde Pascencius Arrianus post- "
7764,334,11,20,"bottom","quam vocaverat Augustinum succensum errore tanquam aqua cenosa se ingurgitantem et ut arborem curvam et nodosam que nichil rectitudinis in se habet, scribit quid moveat eum ad depravandum sentenciam Augustini confitentis sibi in scriptis fidem suam. Nam inter alia beatus Augustinus scripsit sibi Patrem et Filium et Spiritum sanctum esse unum Deum, 'Quis, inquit, Pascencius e tribus personis est unus Deus? an forte  una est persona triformis que hoc nomine nuncupetur?' Si iste hereticus cognovisset quomodo unica cummunis humanitas est quelibet persona hominis; vidisse potuisset faciliter quomodo unica deitas, essencia, substancia, vel natura divina, est tres persone et quelibet carundem."
7765,334,12,20,"no","Sabellius eciam si vidisset quod cum unitate nature stat distinccio personarum, sic quoque non fuisset cecatus in isto turpissimo paralogismo - Petrus est natura specifica: Paulus est eadem natura specifica: ergo Petrus est Paulus - vidisset quod non oportet quod Pater sit Filius, quamvis utrumque sit eadem simplicissima substancia. Et sic de aliis heresibus pullulantibus propter defectum logice scripturarum."
7766,334,13,20,"top","Multi enim cupiunt autorizare novam logicam extraneam a scriptura et hinc dicunt se ipsam corrigere tamquam impossibilem de vi vocis. Et illud meminit Augustinus contra dictum Pascencium. Nam contra negantes scripturas de Christo sic loquitur: 'Homines, inquit, minus intelligentes quid propter quid dicatur precipites volunt habere sentencias: et scripturis non diligenter scrutatis arripiunt defensionem cuiuscumque opinionis et ab ea vel nunquam vel de difficili deflectuntur, dum docti atque sapientes magis putari quam esse cupiunt. Ea quippe, que propter formam servi "
7767,334,13,21,"bottom","dicta sunt, volunt transferre ad formam Dei. 'Hoc, inquit, nomen Jesus Christus ex dispensacione misericordie suscepteque humanitatis assumptum est, quia ipse Filius Dei factus est filius hominis, non mutando quod erat, sed assumendo quod non erat.' Et probat diffuse ex scripturis quod tam Christus quam. Spiritus Sanctus est idem Deus cum Patre et specialiter per illud Apostoli ad Cor. 8. 'Scimus quoniam nullus Deus nisi unus: nam etsi sunt qui dicantur dii multi et domini multi, nobis tamen unus Deus Pater ex quo omnia et nos in illo: et unus Dominus Jesus Christus per quem omnia et nos per illum.' Ex isto plane sequitur non protervo quod Christus sit idem Deus cum Patre. Unde dicunt periti scripture quod deus et dominus per se sumptus dicitur authonomatice de Deo et Domino dominorum. Scio tamen quod protervus potest, ut hodie, negare quamlibet partem scripture de virtute sermonis, et dicere quod Deus erat verbum nuncupative, et quod per Christum non sunt omnia facta sed omnia citra ipsum, et sic est Deus ac animatus, sed nec Deus deorum nec animatus nobiscum univoce. Sed non sic sophisticati sunt eciam heretici, non sic negantes scripturam ut hodie, quia melius fundati in logica et methaphisica quam nostrates."
7768,334,14,21,"top","Tercio antem stat opinio Arrii in his que ex predictis erroribus sequuntur: ut putaquod Christus nedum est univoce homo cum aliis sed non est homo simpliciter, cum non potest esse homo si non sit anima intellectiva; et per consequens non est passus mortuus aut sepultus, et sic de quibuscunque predicatis humanitatem Christi concernentibus. Quamvis enim dici possit quod angelus, coniunctus nature corporee tanquam motrix, sit homo; verumtamen est alterius speciei quam totus vel completus homo, id est, "
7769,334,14,22,"bottom","natura integra ex corpere et anima composita: homo enim est racione spiritus eiusdem speciei cum angelis et non racione nature corporee."
7770,334,15,22,"top","Et per hoc patet quod quidam minus intelligentes Augustinum putant ipsum contradicere sibi ipsi, quando dicit quod anima non completus aut totus homo: nam verum dicit ad sensum expositum. Unde Epistola 40 ad Dardanum solvendo questionem de dicto Salvatoris Luc. 23 quo promisit latroni quod foret secum illo die in paradiso; 'antequam, inquit, sciatur utrum secundum deitatem vel secundum humanitatem intelligatur promissio Veritatis, oportet videre quomodo sit loquendum de homine. Non, inquit Augustinus, sicut quidam heretici dicunt, Verbum Dei et carnem sine anima humana suscepit, sic quod Verbum esset carni pro anima; vel Verbum Dei carnem et animam sine mente, ut Verbum Dei esset anime pro mente. Sed accipis, inquit ad Dardanum, hominem Christum; sicutsuperius aisti quod Christum Deum non crederes nisi perfectum hominem credidisses. Profecto, inquit, cum dicis hominem, perfectam totam illic naturam humanam vis intelligere. Non est autem homo perfectus si vel anima carni vel anime ipsi mens humana defuerit.' Et illam naturam complete ex anima et corpore compositam vocat super Joh. Ome. 47 totum hominem: quam notum est ex dictis De Anima distingui tam a corpere quam anima licet omnia ista tria sint eadem persona hominis. Sic ergo intelligendus est Augustinus quandocunque videtur dicere quod corpus vel anima non est homo; id est, non est tota vel cempleta natura ex corpere et anima composita. Sed pro solucione Dardani questionis videtur Augustino catholicum quod premissio facta latroni intelligatur secundum "
7771,334,15,23,"bottom","humanitatem Christi: sed cum corpus Christi sepultum sit solum in orto, ut patet Ioh. 19, relinquitur quod sue anime in parasceue erant simul; quia modicum felicitatis fuisset animam latronis fuisse cum solo corpore Christi mortuo in sepulcro. Et cum vera mors fuit in Christi corpore, cum aliter non fuisset vera resurreccio; querendum est - quo devenit anima Christi in illo triduo? Quod cum evangelium non reserat, supplet beatus Petrus Actuum 2o probans ex illo Psalmi 15 dicto de Christo 'quoniam non derelinques animam meam in inferno, nec dabis sanctum tuum videre corrupcionem,' quod anima Christi descendit in illo triduo ad limbum patrum, quem Veritas Luc. 16. vocat 'sinum Abrahe,' ubi patres veteris testamenti feliciter quieverunt. Quamvis enim dictum psalmiste sit negativum, impertinenter tamen menti prophetice diceretur, nisi intenderet Messiam secundum mentem visitare inferos et statim sine media incarceracione corpori reuniri. Et hinc fundatus est de Christo articulus fidei, quod 'descendit ad inferos.' Cum ergo paradisus generale nomen est ubicunque feliciter vivitur, quid obest animam latronis fuisse cum anima Christi in regione quiescencium congaudendo et non in regione inferiori dolencium, inter quas est 'magnum chaos' secundum veritatem evangelicam interceptum?"
7772,334,16,23,"top","Redeundo ergo ad propositum patet ex dictis quantum differt ista posicio ab heresi Arriana. Ideo est michi verisimile quod doctores moderni cum non ydemptificarent que minus intelligunt, locuntur michi temptative, yronice, vel iocose. Yronice quidem, quia Arrius negavit Verbum Dei esse idem substancialiter Deo Patri, sed creatum esse secundum supremam substanciam, que est Christus. Ego autem dico "
7773,334,16,24,"bottom","quod Christus absolute necessario est eadem deitas que est Pater, nec posse secundum supremam naturam, que est Christus, creari vel fieri."
7774,334,17,24,"no","2o autem dixit Arrius quod Christus non habet animam sed pure carnem; spiritu illo creato supplente vicem anime non ypostatice, sed ut motrice, corpori copulato. Ego autem dico quod Christus nedum habet animam, sed est anima, nec posset carni nisi mediante anima ypostatice copulari."
7775,334,18,24,"no","3o ubi posuit Christum non esse hominem nisi equivoce, nec proprie passum esse, mortuum, et sic de aliis que fides evangelica de Christo predicat. Ego autem dico Christum esse verissime, completissime, et univoce hominem cum quolibet fratre suo; et vere de virtute sermonis conversatum esse in terris, ut canit processus evangelicus."
7776,334,19,24,"no","Et sic, ubi Arrius peccavit in deitate Christi negando eum verum Deum eundem cum Patre; ubi eciam peccavit in humanitate Christi negando ipsum esse verum hominem; ego utrumque pleno corde confiteor non confundendo naturas nec distinguendo personas in Christo. Et patet quod non, quia dixit Christum esse creaturam, censetur hereticus; sed, quia dixit Christum esse puram creaturam meliorem homine; et non hominem passum abiectum et ab hominibus reprobatum."
7777,334,20,24,"no","Et utinam nostri loquentes attenderent ad regulam Augustini 'quid propter quid de Christo dicitur,' allegando complete scripturam vel determinaciones ecclesie non truncate. Ut primo libro contra Maximinianum cao 11. 'Audi, inquit, Maximiniane, auctoritatem synodice locucionis: Si quis ex nichilo Filium dicit non ex Deo Patre, anathema sit.' Quis ergo color, si dico - Christus est creatura - sed et Arrius dixit Christum esse creaturam, quod coincido in heresim Arrianam? Vere non plus quam sequitur, si uterque nostrum dicat Christum esse aliquid15 sive Deum."
7778,334,21,25,"top","Sed obicitur quod dico horribilius Arrianis, quia ipsi dixerunt Christum esse primam et optimam creaturam; ego autem dico Christum esse materiam primam, et sic abiectissimam creaturam. Hic dicitur quod non sequitur. Nam Christus est optimus homo possibilis, inter omnes creaturas particulares optima, in tantum quod est melior angelo; et per consequens melior illa creatura, si esset, quam finxit Arrius nimis stolide esse primam creaturam Dei, mediante qua Deus creavit Spiritum Sanctum et consequenter alias creaturas. Nam illa creatura non foret melior creato angelo: de Christo autem dicit Apostolus ad Hebr. 1o quod 'est tanto melior angelis effectus quanto differencius pre illis nomen hereditavit.' Et si obicitur per illud Ps. 8 dictum de Christo ad litteram 'minuisti eum paulo minus ab angelis'; dicitur quod Christus, sicut est natura increata et natura creata, sic secundum naturam creatam est simul tam natura corporea quam natura incorporea; secundum autem naturam corpoream est 'paululum minoratus ab angelis,' sicut sentenciat satis psalmus; et secundum creatum spiritum per graciam unionis angelos antecellit. Conceditur tamen quod abiectissima creatura que est Christus Deus, licet sit natura inferior quam angelus vel anima humana, est tamen optima et suprema persona possibilis: cum omnis natura que est filius Marie virginis hominis est et Filius Dei; et e contra omnis natura, que est Filius Dei, est filius hominis; quia natura divina est filius hominis, ut patet ex confessione beati Petri Mat. 16. querente Veritate, 'Quem dicunt homines esse filium hominis?' et respondente Petro de eadem humanitate que est Christus, de qua fit questio. 'Tu es, inquit, Filius Dei vivi,' intelligens indubie filium naturalem. Unde Veritas "
7779,334,21,26,"bottom","approbando responsionem adiunxit premium, et monet eum: 'Beatus es, inquit, Symon Bariona, quia caro et sanguis non revelavit tibi, sed Pater meus.'"
7780,334,22,26,"top","Et per hoc destruitur heresis Nestoriana arguens ex diversitate naturarum in Christo quod sit diversitas personarum. Nesciunt enim quomodo humanitas assumpta et natura divina tam dispares sunt utraque eadem persona cum Verbo Dei, ut ostendit Anselmus de Incarnacione Verbi cap. 6. et sic posuit alium esse filium hominis et alium Filium Dei; sicut aliud est filius hominis et aliud Filius Dei; sicut dicit superius Augustinus. Et patet quantum differt ista posicio ab heresi Arriana et Nestoriana, cum quibus videretur minus intelligentibus maxime concordare. Et si obicitur quod non tollitur, quin Christus sit creatura et abiectissima, quod non posuit Arrius; concedo conclusionem. Unde inter alia, que accenderent virtutes theologicas in nobis viantibus, maxime videtur mihi debere gignere illa summa minoracio, illa summa exinanicio, illa summa obediencia vel humiliacio qua Verbum, manens substancialiter complete et eternaliter quod erat, assumpsit ypostatice quod prius non erat. 'Nusquam enim angelos apprehendit' secundum Apostolum ad Hebr. 2o. sicut ficte garriunt Arriani; sed 'semen Abrahe' tam secundum naturam corruptibilem quam secundumnaturam immortalem 'ut fieret per omnia fratribus similis': dicente Apostolo ubi supra, 'non confunditur fratres eos vocare, dicens "narrabo nomen tuum fratribus meis" ': et sequitur 'nusquam enim angelos apprehendit, sed semen Abrahe apprehendit: unde debuit per omnia fratribus similari, ut misericors fieret et fidelis pontifex ad Deum.' Ex quo textu patet quod fides nostra viresceret ex hoc quod naturam nostram fragilem non pure angelicam dignatur "
7781,334,22,27,"bottom","suscipere. 2o cum non potest frustrari, patet quod ex assumpcione nostre nature, quos vocat fratres suos passus et temptatus ad nobis auxiliandum, invalesceret spes humana. Et 3o visa humiliacione qua Dei Patris primogenitus naturalis dignatus est naturam nostram fragilem et abiectam assumere fortificaretur caritas ad ipsum et fratres suos in ipso carius diligendum. Non ergo iniuriatur nobis nec debet vilescere quod nos sic univit, non angelos; nec ab honore Patris degenerat, nec fundatur in ipso remissior nobis diligendi racio. Sed per omnia e converso. Unde Ioh. 14. vere dicit, 'si diligeretis me, gauderetis utique quia vado ad Patrem.' Pro cuius declaracione suppono: primo quod Christus, hoc dicens secundum humanitatem assumptam, sit eiusdem nature nobiscum. 2o suppono quod apostoli, quibus locutus est et alii sermones eius servantes sint nedum servi Domini sed amici. Patet per illud Ioh. 15 'Vos amici mei estis si feceritis que precipio vobis: iam non dicam vos servos etc.' 3o suppono quod de racione amicicie sit, cum amicus sit alter ipse, congratulari de prosperis coamici, specialiter si exinde speratur amicicie fructus uberior. Patet per Aristotelem 8 Ethic 5. Ex istis sic arguitur. Quilibet amicus debet gaudere de eventu prospero coamici amiciciam confirmante; sed Christo amico apostolorum ascendente in celum et collocato a dextra Dei Patris advenit summa felicitas: ergo de eius transitu fuit apostolis congaudendum. Et hinc dicit apostolus ad Hebr. 7 'quod Iesus accedit per semet ipsum ad Deum, semper vivens ad interpellandum pro nobis.' Cui conformiter scribitur prima Ioh. 2o 'sed et si quis peccaverit advocatum habemus apud Patrem, Iesum Christum.' Unde Augustinus super illo textu Omelia 78 sic scribit: 'humane nature congratu- "
7782,334,22,28,"bottom","landum est eo, quod assumpta est a Verbo ut immortalis constitueretur in celo, atque ita fieret terra sublimis, ut incorruptibilis pulvis sedeat ad dextram Patris; et sic Christum ire ad Patrem et recedere a nobis est mortale, quod ex nobis suscepit, levare in celum et facere immortale. Quis ergo non hinc gaudeat ut et suam naturam iam immortalem gratuletur in Christo, ac illud se speret esse futurum per Christum? Nec dubito, quin omnes moderni scholastici nescirent impugnare istas logicas de vi vocis. Et sic intelligit Jeronimus et alii rectiloqui quod tota spes et consolacio nostra est in summa humiliacionce Christi, qua naturam nostram assumendo et nobis exemplum conversacionis tribuendo fecit se non angelum vel naturam alienam ab homine, sicut fabulantur heretici, sed verissime et univoce fratrem nostrum, ut post declarabitur."
7783,334,23,28,"bottom","Cap. III."
7784,334,24,28,"no","[Ostendit quod Christus fuit homo in triduo, et obicit multipliciter et dissolvit."
7785,334,25,28,"no","Christ's humanity was not suspended during the three days' entombment.]"
7786,334,26,28,"no","Ex istis plane consequitur quod Christus fuit verus homo in triduo inter eius mortem et resurreccionem. Probatur sic. Cuiuslibet hominis tam corpus quam anima est inseparabiliter idem homo: sed tam corpus Christi quam eius anima per dictum triduum manet: ergo Christus fuit per dictum triduum verus homo. Maior patet ex dictis. Nam quomodocunque scriptura vel alii doctores catholici hoc intellexerunt sive figurative sive aliter, suppono me intelligere; sic tamen quod maneat verum de virtute sermonis: et sic oportet me concedere aliqua que secuntur. Nam licet illud argumentum det michi plenam fidem ad conclusionem propositam, verumtamen pro intellectu scripture et veritatum annexarum huic"
7787,335,1,29,"bottom","materie cum dictis doctorum oportet illam materiam ulterius triplici medio dilatare. Veritas enim testatur omnimode sibi ipsi, nec aliquid ex veritate consequens offenderet pias aures. Quicquid ergo ex hoc principio perfectus philosophus sciret deducere concedi debet tanquam catholicum, et oppositum abici tanquam dissonum fidei Christiane."
7788,335,2,29,"top","Ut primo sequitur ex eius opposito quod Christus non descendisset ad inferos, nec iacuisset sepultus in sepulcro, sicut tamen superius allegatur ex fide. Si enim descendit ad inferos, vel secundum deitatem vel secundum humanitatem. Non secundum deitatem, cum non secundum illam sit mobilis; et si secundum humanitatem, tunc illa fuit servata pro tunc descendens ad inferos. Nec sufficit hoc, nisi illa pro tunc fuerit sibi ypostatice copulata: quia persone non est attribuenda pars denominacionis pro tempore pro quo ipsa non est pars persone: cum tunc omne corpus racione materie foret perpetue, et omnis homo racione anime eque post mortem viveret sicut ante. Quod negant illi, quibus non sapit, quod Christus vixit humanitus in dicto triduo: unde dicunt quod est impossibile de vi vocis quod Christus fuit mortuus aut sepultus vel quod descendit ad inferos: sed sic in telligitur: corpus, quod quondam fuit Christi, sepultum est, et anima, que quondam fuit Christi, descendit ad inferos, sed non Christus, cum tunc non fuit ita quod Christus est. Sed revera ista ficticia superaddit perfidiam Iudeorum. Nam turba Iudaica Ioh. 12. dixit Iesu: 'nos audivimus ex lege quod Christus manet in eternum': quia Iesaie 9o scribitur: 'super solium David et super regnum eius sedebit, ut confirmet illud et corroboret a modo et usque in sempiternum,' id est, a tempore quo 'puer natus est nobis.' Probatur sic. Iesus natus est rex humanitus, ut patet Ioh. 18 'Tu dicis quia rex sum ego: nam ego in hoc natus sum.' Cum ergo per mortem non fuit intercisio regni sui, cum fuit spirituale "
7789,335,2,30,"bottom","a corpore independens; ergo mansit perpetuo. Confirmatur: quia Daniel 7 scribitur de humanitate Christi: 'potestas eius eterna que non auferetur, et regnum eius quod non corrumpetur.' Non ergo potest ille Dominus eciam secundum humanitatem perdere regnum suum: quia Michee 4to. dicitur, 'regnabit super eos ex hoc nunc et usque in seculum.' Et patet ex hoc quod non est alia regnacio hominis interioris in Christo nisi que est regnacio Christi Dei: sed anima regnavit a principio sue creacionis continue: ergo Christus. Non enim dictus rex Israel secundum humanitatem ut corporaliter regnet sed spiritualiter super illos: ut exponit Augustinus Ome. 50 exponens illud Ioh. 12 'Benedictus qui venit in nomine Domini, rex Israel.' 'Non enim, inquit Augustinus, rex Israel fuit Christus ad exigendum tributum vel ferro exercitum armandum hostesque visibiliter debellandos; sed rex Israel, quod mentes regat, quod in eternum consulat, quod in regnum celorum credentes sperantes amantesque perducat.' Cum ergo illa potestas spiritualis, existens subiective in anima independenter a corpore non fuit spoliata ab anima Christi in morte; videtur quod eciam in morte fuit humanitas vel spiritus Christi rex Israel sicut ante."
7790,335,3,30,"top","Unde et illud Psi. 23 'attollite portas etc.' exponitur a beato Augustino et Ieronimo de anima Christi descendente ad inferos: ac si angeli preconizantes Christi descensum ad inferos dicerent principibus tenebrarum ; 'O principes mundanorum! attollite portas vestras, et introibit rex glorie cum captivitate ducta ab inferis, portas aperiens eternales.' Et sic in scripturis dirigitur liberacio patrum ab inferis ad personam Christi, quod ipse humanitus immediate ipsam perficeret. Ut Luce 1o. 'Illuminare his qui in tenebris et in umbra mortis sedent.' Quod, cum sequitur de "
7791,335,3,31,"bottom","virtute sermonis ex dicto principio, est catholice concedendum."
7792,335,4,31,"top","Item nemo sapiens et plene potens incipit opus laudabile in propria persona perficere; et, dum perfecerit in propria persona rudimenta operis, committit suo subdito operis complementum. Cum ergo edificacio ecclesie et liberacio patrum ab inferis sit opus summe laudabile; sequitur quod Christus in propria persona non perficiet imperfectam disposicionem, et committet spiritui creato ypostatice separato belli victoriam, que est operis complementum. Indignius namque est temptari a dyabolo, pati, et corporaliter disponere ad edificacionem ecclesie, quam potenter spoliare Tartara a dyabolo devicto. Si ergo Christus in propria persona passus fuerat et temptatus, quia in carne ets anima ypostatice copulata: per idem in propria persona spoliavit infernum extrahendo patriarchas ab inferis, specialiter cum non reliquit unionem anime vel corporis quod assumpsit: dicente Augustino Ome. 47. 'Si enim dixerimus quod Verbum Dei posuit animam suam et iterum sumpsit eam, metuendum est, ne subintret prava cogitacio et dicatur: - Ergo aliquando anima illa separata est a Verbo, et aliquando Verbum illud, ex quo suscepit illam animam fuit sine anima. - Video enim fuisse sine anima humana Verbum cum "in principio erat Verbum;" sed ex quo "Verbum caro factum est et habitavit in nobis;" et susceptus est a Verbo totus homo, id est, anima et caro. Quid fecit passio, quid fecit mors, nisi corpus ab anima separavit, animam vero a Verbo non separavit?' Et sequitur. 'Fidelis latronis animam non deserebat? et deserebat suam? Absit.' Et quia minus intelligens potest ex dictis intelligere quod Verbum solum per graciam affuit illi anime et non hypostatica unione "
7793,335,4,32,"bottom","subdit differenciam: 'latronis vero animam custodivit, suam vero inseparabiliter habuit.'"
7794,335,5,32,"no","Et potest illud confirmari ex hoc, quod aliter patres in limbo tantum tenerentur creature, que non est Deus, spoliando eos de manu dyaboli, sicut Christo secundum humanitatem: quod est impossibile. Cum ergo persone debetur accio, anima fuit tunc anima persone agentis. Unde sicut anima Christi non fuit spoliata gracia per mortem, et per consequens non gracia unionis; sic non fuit spoliata potestate spirituali regia, caractere, vel sacerdocio, quod est qualitas indelebilis secundum doctores. Unde sanctus Thomas concedit quod Christus fuit sacerdos secundum animam in triduo iuxta textum Apostoli ad Hebre 8. 'Iesus autem eo quod maneat in eternum sempiternum habet sacerdocium.' Et revera non sapit quod illa anima sit rex et sacerdos, nisi sit persona; quia actus huius officii sint signantissime personales. Et Doctor Subtilis vere dicit quod Christus mansit Christus in illo triduo. Sicut ergo nichil quod non est Deus sufficit genus humanum redimere, sic nichil quod non est Deus suffecit tam potenter de manu inimici patres eripere. Sed si hoc posset in virtute Dei creatura ab eo ypostatice separata; per idem posset passio vel meritum cuiuscunque hominis a Deo personaliter seiuncti auctoritate Dei pro quocunque peccato hominis facere recompensam."
7795,335,6,32,"top","Unde videtur michi scripturas insolubiles appropriate tribuere persone Christi descensum ad inferos et spoliacionem fidelium de potencia inimici. Nam Psalmo 67 dicitur ad litteram de Christo dividente spolia 'Ascendisti in altum' sed prius 'cepisti captivitatem,' et 3o. 'dedisti dona hominibus.' Cui sensui alludit Apostolus ad Ephes. 4. "
7796,335,6,33,"bottom","'Ascendens, inquit, Christus in altum, captivam duxit captivitatem.' Et sequitur: 'quod autem ascendit, quid est, nisi quia descendit primum ad partes inferiores terre?' Et ut ostenderet nobis quod eadem sit persona, que hec cuncta perficiat, subiungit: 'qui descendit ipse est et qui ascendit super omnes celos ut impleret omnia.'"
7797,335,7,33,"no","Ex istis verbis Apostoli patet primo quod loquitur de Christo secundum humanitatem, secundum quam solum ascendere et descendere sibi conveniunt.2o. probat illum hominem esse Deum, cum post ascensionem dedit spiritualia dona hominibus mittendo eis Spiritum Sanctum, ut testatur utrumque testamentum et rei eventus probaverat in effectu. 3o. intendit quod eadem persona secundum humanitatem eandem descendit et taliter ascendit. 'Qui descendit, inquit, ipse et non alius ascendit,' racionem autem subiungit 'ut impleret omnia.'"
7798,335,8,33,"top","Cum enim tres sint regiones mundi notabiles, in quibus oportuit Christum humanitus possessionem accipere vel sesinam, scilicet celestium, terrestrium, et infernorum; proporcionaliter descendit tripliciter benefaciens et repetens omagium de subiectis. Primo descendit per inanicionem secundum infirmitatem carnis, et eum mundus infirmus sibi similis in carne et anima eciam genus proprium non cognovit. 2o. Descendit ad patres in limbo qui erant tantum in spiritu post triumphum sed proporcionaliter in anima, et indubie fuit in illo triduo in sinu Abrahe per 36 horas, quibus passio continuata fuerat, non parva exaltacio capite coniuncto membris cum multitudine angelorum. Sicut enim sexto die creatum est genus humanum, sic sexto senario, qui est numerus perfectus ex ductu eius in se circu- "
7799,335,8,34,"bottom","lariter, fuerat recreatum; ut per tantum tempus clarere posset veritas et excludi ficticia mortis Chrsti. Resurrexit autem, ut confortaret ecclesiam de fide resurreccionis future, ut patet ad Cor. 15; et ut 'primatum teneat' ut abbas ordinis Christiani aperiendo patribus complete purgatis ianuam eternalem. Tempus autem continens purum integrum diem et duas seminoctes significat quod simpla mors Christi, que integraliter fuit lucida proporcionaliter ad vitam, fuit medium sufficiens ad nostram duplicem mortem semiplenam. Tercius vero fuit descensus corporis in sepulchro, qui nedum ostendit corpus vere mortuum anima ab eo elongata, sed per omnia factus nobis consimilis sanctificavit subterraneas requies beandorum."
7800,335,9,34,"no","Et correspondenter tres maneries hominum eripuit, et tres dimisit. Extraxit enim, quasi mordens infernum, patriarchas prophetas et fideles alios, quorum peccata sunt plene purgata, relictis purgandis in purgatorio et dampnatis in inferno; sive sint infantes solis originalibus, si sit possibile, irretiti; sive adulti peccatis actualibus maculati."
7801,335,10,34,"top","Sed 3o. post privatum instruccionem apostolorum 40 diebus, ut patet Actuum 1o, ascendit gloriose in celum secundum utramque naturam summe beatus, ducens secum numerum insensibilem suo tempore captivorum; et sic tenendo primatum multiplicem inter omnia supposita humani generis, sicut est prior vel abbas omni dignitate: iuxta illud Baptiste: 'qui post me venit ante me factus est,' Ioh. 1o. sic habuit primatum resurgencium, et virtute sui solius ascendentis omnia genera hominum ad se trahentis fuit primus celum intrancium. Nemo enim sufficit suo imperio portas huius aperire nisi filius hominis, qui notus hostiariis prius descenderat. Et sic indubie sicut illuminavit istas tres "
7802,335,10,35,"bottom","machinas sua humanitate impletas, ita suscepit omagium vel obsequium utrobique: cum secundum Apostolum ad Philipp. 2o. 'oportet quod in nomine Iesu omne genu flectatur celestium, quos restituit, terrestrium, quos redemit, et infernorum,' quos spoliavit."
7803,335,11,35,"no","Omnia quidem hec fecit humanitas Christi. Et ideo post tantum honorem triumphalem individui humane nature prohibuit nimirum Iohannem angelus seipsum vel dulia adorare, ut patet Apoc. ultimo capitulo: ante quidem satis permiserant, ut patet Gen. 18 et Iosue 5. Omnia quidem hec fecit idem filius hominis secundum eandem humanitatem continue ypostatice copulatum: qua unione habita patet quod oportet Christum esse continue creaturam et aliquid quod prius non fuerat. Sed quid, rogo, si non homo? Ipsa ergo humanitas fecit hec omnia, id est, 'in opus ministerii, in edificacionem corporis Christi,' ut dicit Apostolus ad Ephes. 4o., quia Ioh. 4o. dicitur: 'meus cibus est ut faciam voluntatem eius, qui misit me, ut perficiam opus eius,' id est, ut perfecte usque ad consummacionem faciam: inter que hoc videtur principium, descendere ad inferna et extrahere patres captivos in limbo, sicut ante promiserat. Et huic consonat illud Zacharie 9o. ubi post propheciam Messie quod veniet salvator et ipse 'pauper et ascendens super asinam et super pullum asine' alloquitur eundem Messiam in hec verba: 'Tu quoque in sanguine testamenti tui emisisti vinctos tuos de lacu in quo non est aqua.' Quod exponitur ad litteram de patribus incarceratis in limbo. Et idem sonat illud Osee 13. verificatum ad litteram de Messia: 'ero mors tua, o mors; ero morsus tuus, inferne.'"
7804,335,12,35,"top","Qui ergo sumus, ut impugnemus tenorem verborum fidei vel scripture, specialiter cum sanctioribus et approba- "
7805,335,12,36,"bottom","tioribus doctoribus visa sit illa logica subtilis et de virtute sermonis verissima? Pro certo per idem possemus innovando falsificare reputacione totum corpus biblie scripture. Ideo expedit obstare principiis erroris ne error intollerabilis consequatur."
7806,335,13,36,"no","Item iuxta sic loquentes sequitur quod Christus bis factus fuit homo, bis eciam incarnatus. Nam semel fuit incarnatus et humiliatus in utero virginis et in morte desiit esse homo et caro, et post pro instanti resurreccionis incepit esse homo corporeus: ergo conclusio. Si enim homo pro quacunque modica morula reticens post loquelam reloquatur, bis loquitur; multo evidencius persona, que 33 annis est homo et post per   intercisum triduum non est homo ac tercio post est homo, bis evidenter est homo."
7807,335,14,36,"top","Sed consequens videtur falsum tripliciter. Primo ex hoc quod tunc resurreccio Christi foret eius nativitas vel generacio. Et sic Christus haberet triplicem nativitatem et generacionem multiplicem: nativitatem unam eternam et duas alias temporales. Nam generacio Christi prima in utero ideo est generacio quia est produccio a non esse hominem ad esse hominem. Cum ergo sic sit pro instanti resurreccionis, sequitur quod illa sit generacio, et per idom nativitas ex sepulcro, sicut foret posito quod semen virginis esset per se positum in sepulcro, et successive vel subito lineatum, ac creata anima copulata. Nec est locus nativitati corporali pertinens, nisi forte racione conservacionis, sicut nec est pertinens nativitati ex spiritu, de qua Ioh. 3o., sed utrobique habita generacione renati consequitur proporcionaliter "
7808,335,14,37,"bottom","nativitas. Oportet ergo ad resurreccionem persone quod eadem persona, que cecidit sopore mortis sive intercisione humanitatis, resurgat; cum spiritus racionalis persone sit humanitas et sic homo."
7809,335,15,37,"no","Secundo obicitur contra dictum consequens per hoc, quod mundus per mortem Christi esset quantumlibet imperfectus: quod est impossible, cum illa fuit mors iustissima preciosissima et utilissima perficiens totum mundum: et consequencia probatur. Christus, in quantum homo, est pars mundi, ut patet eciam modernis loquentibus, qui concedunt Christum, in quantum homo est, esse creaturam: et mundus est universitas creaturarum. Cum ergo Christum esse hominem plus perficit mundum quam totum usque celum vel quecunque alia pars mundi; videtur quod, hoc ablato, plus proporcionaliter imperficitur ille mundus: quod est impossibile; cum tanta perfeccio, quanta ad humanitatem Christi attinet, servatur in anima et corpore incorrupto. Ideo cum totum sit sue partes, patet quod mansit idem homo in triduo."
7810,335,16,37,"top","Tercio confirmatur illud ex testimonio scripture. Nam Ioh. 19 scribitur: 'ad Iesum autem cum venissent, ut viderunt eum iam mortuum, non fregerunt eius crura; sed unus militum lancealatus eius apperuit, et exivit sanguis et aqua: et qui vidit, inquit Iohannes, testimonium perhibuit; et verum est testimonium eius.' Rogo, quomodo venissent ad Iesum mortuum, nisi ille homo mortuus esset Iesus? aut quomodo miles lancea latus eius Iesu aperiret, si non tunc fuerat latus Jesu? Numquid credimus quod evangelista, tam signanter asserens se ista vidisse ultra omnia alia gesta Christi, finxit mendacium? Et si dicatur quod littera occidit, sensus autem spiritualis et rectus vivificat, "
7811,335,16,38,"bottom","cuiusmodi est talis? - cum venissent ad illud corpus mortuum, quod non potuit esse Iesus, sed prius, non tunc fuit corpus Iesu; tunc unus militum, non latus eius, nec univoce latus alicuius aperuit, sed partem unius corporis mortui, quod non tunc fuit Christus vel pars eius; et exivit, non sanguis redempcionis et aqua baptismatis de latere Christi, quia tunc non fuit Christus. Et sic spiritus, aqua, et sanguis non sunt nec fuerunt testes humanitatis Christi, quia non simul fuerunt, sicut videtur Iohannes dicere I Ioh 4o. Nec est verum ad verba illud quod dicit Apostolus ad Ephes. 5o. quod 'Christus sic dilexit ecclesiam quod tradidit semetipsum pro illa, ut sanctificaret mundans eam lavacro aque in verbo vite;' cum ecclesia per totum triduum fuit cum sponso vel capite Christo. Nec est illud Apostoli ad Ephes 5o. verum ad verba, quando illud Gen. 2. dictum ad sensum litteralem de primo Adam et de uxore sua, exponit ad sensum misticum de Christo et ecclesia: 'hoc, inquit textus, nunc os ex ossibus meis et caro de carne mea: propter hoc relinquet homo patrem et matrem suam et adherebit uxori sue, et erunt duo in carne una.' 'Sacramentum, inquit Apostolus, hoc magnum est: ego autem dico in Christo et in ecclesia.' Illa autem exposicio Apostoli est impossibilis, scilicet quod, sicut ex costa Adam resoluti in soporem edificata est sponsa eius secundum membra ossea solida et tenera, sic ex apertura lateris secundi Adami edificata est ecclesia sponsa Christi secundum varietatem membrorum ecclesie. Nec reliquit Christus Patrem semetipsum exinaniendo et exeundo a Patre, ut dicitur Ioh. 16o.; et 'matrem synagogam in qua natus' est Isa. 50; et adherebit uxori sue scilicet ecclesie, ut dicitur Osee 2o. Nec erant duo coniugata in eadem natura communi tam secundum carnem quam "
7812,335,16,39,"bottom","spiritum ac affeccione tam sensitiva quam intellectiva concordes; ut exponit Augustinus et alii sequentes Apostolum. Sed quelibet illarum particularum est impossibilis de vi vocis, cum Christus non passus est mortem in cruce; quia pro instanti mortis Christus non est Christus, nec fuit illud sacramentum in Christo et ecclesia: cum pro toto triduo non fuit Christus, sed sponsa exspectavit usque ad instans resurreccionis sponsalia. Deliramenta sunt ista et verbis puerorum similia."
7813,335,17,39,"no","Unde omnes moderniores doctores, quorum scripta memini me legisse, dicunt concorditer quod in triduo corpus illud fuit corpus Christi sicut et anima fuit tunc anima Christi: quia manentibus extremis unionis Verbi ad naturam assumptam, manet eadem unio. Unde dicunt, quod est synecdochica locucio, sepelierunt Iesum, id est, corpus Iesu. Sed ego non video, quomodo foret tunc corpus Iesu, nisi Iesus tunc foret Iesus corporeus, habens omnes partes illius corporis partes suas, iuxta illam Veritatis vocem Mt 26o. 'mittens hec unguentum hoc in corpus meum ad sepeliendum me fecit.' Pro certo ego credo quod ipse Christus sicut et quelibet pars corporis sui sepultus est."
7814,335,18,39,"top","Ideo hoc concedo cum istis doctoribus in prima parte, cum sit de fide, et concedo de summa virtute sermonis Christum iacuisse in sepulcro; cum illud corpus mortuum fuit persona Verbi: non quod quelibet pars quantitativa illius corporis generaretur pro instanti mortis, sic quod Christus tunc generaretur assumendo novam naturam: sed manens continue idem corpus prius vivum et post mortuum subiectum est perpetuo eidem ypostatice unioni. Nam per totum triduum Christus mansit homo tam secundum corpus quam secundum animam; et vere passus est mortem pro "
7815,335,18,40,"bottom","instanti separacionis; cum caro mortua, que tunc fuit Christus, passa est privacionem vite: et vere de latere Christi exierunt aqua et sanguis Christi pro mora exitus; quia Christus pro toto triduo est idem corpus mortuum, cuius sanguine et spiritibus effluentibus, ut anima naturaliter separetur, reservata est miraculose subtilior pars sanguinis cum ichore ad sponsalia celebranda inter sponsum viventem gloriose in triduo post triumphum et corpus suum misticum, quod est ecclesia. Nam Isae 11o. scribitur: 'radix Iesse in signum populorum, ipsum gentes deprecabuntur; erit sepulcrum eius gloriosum.' Et sic intelliguntur alie scripture de Christo ad litteram tam novi quam veteris testamenti. Oportet enim interpretari scripturas de Christi humanitate secundum sensum, quem in eis sancti doctores sunt sedule scrutati."
7816,335,19,40,"top","Et si obiciatur, quod ista posicio, vocando 'hominem' corpus mortuum et animam separatam, sequitur sentenciam plebeiorum, et per consequens est erronea, ut multa alia dicta vulgaria; dicitur quod non est color in consequencia; cum dicta vulgaria a prima veritate communitati hominum inspirata non possunt in toto esse falsa. Unde Salvator Ioh. 12o. approbat turbe sentenciam, que dixit: 'Nos audivimus ex lege quod Christus manet in eternum. Adhuc, inquit, modicum lumen in vobis est; ambulate dum lucem habetis, ut non tenebre vos comprehendant; dum lucem habetis, credite in lucem, ut filii lucis sitis.' Quasi diceret iuxta exposicionem beati Augustini Ome. 52. 'Verum est principium quod de Christo concipitis, scilicet quod ipse eternaliter manet humanitus cognoscendo. Sed oportet ultra procedere, quod non obest eundem hominem esse mortuum corporaliter et cum hoc mente vivere. Ambulate, inquit Augustinus, attendite et totum intelligite tam moriturum Christum quam "
7817,335,19,41,"bottom","victurum in eternum. Cum aliquid, inquit, verum habetis, non sitis comprehensi tenebris ignorancie contempnendo mortuum et occisum hinc trahentem ad se omnia, et sic offendatis in lapidem offensionis et petram scandali.' Unde Ome. 78 super istud Ioh. 14. 'non turbetur cor vestrum: declarando Christum esse duplicem formam, scilicet humanitatem et deitatem, subdit de eius humanitate. 'Non, inquit, homo Christus, non dixit ""Filius Dei,"" quod eciam sola caro eius in sepulcro meruit appellari?' Probat. 'Cum, inq"
7818,335,19,42,"bottom","Iesus; sed in anima sola. Quis resurrecturus in triduo iacuit in sepulcro? Christus Iesus; sed in carne sola.'"
7819,335,20,42,"no","Hec sentencia huius sancti que, sicut non potest dissolvi, sic non cognosci, nisi viso quod Christus est trium naturarum incommunicancium quelibet. Qui ergo voluerit illam materiam verissimam de virtute sermonis infringere, incipiat communicacionem persone Christi multis naturis, non multis personis, ut deitas, improbare. Parcant igitur emuli huic vie quod naturali instinctu a vulgo sit cognita; quod a scriptura sacra et sanctis doctoribus sit tam assidue declarata; et quod mentes fidelium substrata sentencia non fallaci sed veridica excitat pro cura mortuorum, ut sepultura cum aliis exequiis devocius peragenda. Eadem enim persona hominis, que heri viva conversata est cum proximis, deportatur hodie mortua ad ecclesiam, et deponitur in sepulcro."
7820,335,21,42,"no","Nec oportet timere ampullosas instancias sophisticas quibus nituntur istam sentenciam impugnare dicendo, quod frivolum est credere racione corporum mortuorum vel personarum sanctarum in celo Deum facere miracula: cum, ut false garriunt, non est corpus sancti mortuum, nec sunt reliquie sanctorum, nec est possibile Petrum Iacobum vel Iohannem ante resurreccionem orare, sicut in letaniis canit illusa ecclesia per ignoranciam logice minus caute. Quicunque ergo sophista logicus vel naturalis vel methaphisicus vere voluerit ista defendere vel probare, si dicta factis compensat, est simul  excellencior philosophus et objector quam Deus hucusque dignatus est sensibus mortalium propalare."
7821,335,22,42,"top","Nec credo sophistam ad tantum desipere quod credat, si sola caro Christi fuit Christus in sepulcro et sola anima fuit Christus in inferno, quod tunc sola caro vel sola anima fuit "
7822,335,22,43,"bottom","Christus. Ac si sic argueretur solus Petrus est homo in domo ista: ergo solus Petrus est homo alicubi tenendo quidem diccionem exclusive, sicut facit Augustinus quando dicit quod nec sola caro nec sola anima fuit Christus, sed humanitas completa, que differt a parte qualitativa: patet decepcio sophistica introducta; et sicut dixi superius, quando Augustinus dicit quod pars qualitativa non est homo, exponit se ipsum quod non est completus homo, id est, natura composita ex corpore et anima: et sic intelligit 17 de Trinitate ca. 7. exponens se ipsum quod intelligit 'hominem' ut veteres diffinierunt per 'animal racionale mortale,' vel iuxta descripcionem suam 'substanciam racionalem constantem ex corpore et anima.' Et per hoc distinguit inter triplicitatem naturarum in homine et trinitatem anime ac Trinitatem increatam. Affirmative itaque sue sunt concedende et negative modificande."
7823,335,23,43,"top","Ulterius si queratur, utrum verum sit in triduo quod hoc est corpus Christi et hec anima Christi pro nunc; dicitur quod sic: cum Christus vere sit tam corpus quam anima pro triduo, quo simul iacet mortuus et descendit vivus ad inferos, et sic persona viva est mortua secundum diversas naturas. Et movent me tria. Primo auctoritas scripture et exposicio beati Augustini superius recitata. Secundo quod aliter non esset concedendum quod Christus sit homo per illud triduum, quod nimis invaderet fidem meam. Et tercio quod doctores tam priores sapienciores quam moderniores capaciores dicunt concorditer quod Christus nichil de humana natura dimisit quod assumpsit, sed mansit per triduum unitus tam carni quam anime sicut ante. Cum igitur unione ypostatica, que non est per accidens unio ypostatica, fuerat antea copulatus; sequitur quod per illud triduum manet tam caro quam anima sicut prius. Unde "
7824,335,23,44,"bottom","dicunt loquentes nostri temporis concorditer quod sacerdos conficiens pro illo triduo conficeret dicendo verba sacramentalia corpus mortuum. Sed quomodo, queso, per verba falsissima quibus diceret 'hoc est corpus meum' vere conficeret, nisi corpus confectum pro tunc fuerit corpus Christi?"
7825,335,24,44,"no","Unde sanctus Thomas de Christo cao. 50 videtur dicere quod idem sit corpus Christi mortuum pro illo triduo quod fuit corpus Christi post et ante; et hoc racione unionis ad Verbum; licet quelibet pars quantitativa illius corporis racione forme substancialis substancialiter variatur. Teneo igitur primam partem huius sentencie et vario in 2a.; cum oportet formas substanciales esse subordinatas anime, ut patet ex dictis De Anima. Nec video quin, si ad omnem punctum corporis Christi generata sit nova forma substancialis preter quamcunque formam substancialem que infuit Christo vivo, foret aliud novum corpus mortuum secundum quamlibet eius partem quantitativam quam fuerat corpus vivum. Nec video 2o. quomodo illud esset tunc corpus Christi, nisi tunc Christus esset Christus, et esset illi novo corpori nova unione ypostatice copulatus. Nec video 30. quomodo illud corpus sit mortuum, cum sit per totum noviter generatum, et nunquam antea fuit vivum. Dico ergo quod idem corpus in numero tam secundum materiam quam secundum formam corporis, quod prius participative vixit, est in triduo corpus mortuum et cum hoc Christus Deus noster. "
7826,335,25,44,"top","Sed contra illud obicitur. Videtur primo quod corpus mortuum sit corpus vivum; quia Christus, qui est corpus mortuum 12 in dicto triduo, est corpus vivum post et ante: et sic, cum corpus animatum et corpus inanimatum distinguuntur in specie, videtur quod illa non sunt idem corpus in numero, cum differencia specifica presupponit differenciam "
7827,335,25,45,"bottom","numeralem. Hic dicitur quod corpus vivum et animatum est idem corpus in numero mortuum et inanimatum, licet non simul et semel; nec differt corpus in quantum animatum specifice ab inanimato corpore. Pro quo notandum quod dupliciter dicitur corpus animatum, scilicet, ab extrinseco participative, vel ab intrinseco qualitative; ut corpus compositum ex corpore et anima est animatum anima, que est eius forma et quiditas, et illud non potest esse inanimatum: sed corpus, quod est altera pars qualitativa hominis, est animatum participacione anime; que, cum non sit forma eius intrinseca, potest abesse a corpore manente eodem in numero; sicut homines, qui participative dicuntur dii possunt manere iidem Deo absente ab eis per graciam."
7828,335,26,45,"no","2o. obicitur sic. Si Christus in dicto triduo habet corpus et animam, tunc Christus est animatus; et per consequeus tam corpus quam anima est pars Christi; et per consequens Christus in illo triduo componitur ex corpore et anima; et per consequens non iacet mortuus in sepulcro."
7829,335,27,45,"top","Hic dupliciter dicitur. Primo quod tam corpus quam anima eius est pars Christi, sed non in dicto triduo; quia non tunc qualitative componunt Christum, sed alias pro suo tempore. Unde posito quod essemus in dicto triduo, vere sciremus quod hec anima que nunc est anima Christi, sed non nunc pars Christi, est pars Christi optima post et ante; et correspondenter de corpore. Ex quo patet quod hec non est synecdochica locucio: 'hoc corpus' vel 'hec anima est nunc Christus:' sed, sicut homo est essencia substancia vel quiditas sua intransitive intelligendo, sic Christus est tunc hoc corpus et hec anima, que sunt sua ad sensum intransitivum, ut supra. Unde hec anima, licet non nunc animat corpus illud quod iacet mortuum, animat tamen Filium Dei; "
7830,335,27,46,"bottom","sicut caput denominat hominem capitatum: et patet quod animare est equivocum ad corpus subiectum vivificare et ad denominare personam cui copulatur ypostatice habentem animam, quam per se animat, cum ad invicem consequuntur vires inferiores sicut passio ad subiectum."
7831,335,28,46,"no","Secunda responsio dicit quod tam corpus quam anima Christi est in triduo vere pars Christi, sed nec qualitativa nec quantitativa, cum non tunc componuntur ad idem, sed est pars discretiva. Et sic intelligit Damascenus, quod Christus descendit totus ad inferos, sicut totus iacuit in sepulcro, sed non totum; quia persona fuit homo in utroque loco, sed non secundum ambas naturas; et sic in triduo habuit omnes partes quas habuit post resurreccionem, sed tunc defecit unio vel composicio. Sed nullum absolutum: nec pono vim in illa variacione, quia utraque sentencia est satis catholica ad sensus equivocos."
7832,335,29,46,"no","Sed 3o. obicitur ex hoc, quod Christus in illo triduo nec est homo immortalis nec homo mortalis; et omnis homo est mortalis vel immortalis: ergo Christus pro illo triduo non est homo. Maior patet eo quod Christus tunc passus est mortem: ergo iuxta Apostolum 'mors illi ultra non dominabitur.' Et quod non sit homo immortalis videtur ex hoc quod iacet mortuus in sepulcro et nondum consecutus est dotem immortalitatis, sed primo in resurreccione sequente iuxta communem doctorum sentenciam."
7833,335,30,46,"top","Hic dicitur quod Christus pro hoc triduo est tam homo mortalis quam eciam homo immortalis. Est homo mortalis quia corpus, quod moritur et iacet mortuum in sepulcro. Pro quo notandum quod mori, cum sit privari vita, vel potest intelligi ut dicit subitum actum privacionis vite a corpore, vel ut dicit absolute carenciam vite a corpore prius vivi- "
7834,335,30,47,"bottom","ficato. Primo modo est mors Christi subita non possibilis iterari licet Christus eternaliter potest mori. 2o. modo est mors triduana, sicut corpus incorruptibile per triduum caret vita, sicut aer habet tenebram triduanam, et sicut pater semper gignit filium, sol semper producit lumen et medium per tempus privatur lumine, licet quodlibet istorum complete continue sit productum. Sic Christus ad sensum expositum continue moritur per istud triduum et habet simplam mortem triduanam, sicut dampnati habent mortem perpetuam. Est ergo Christus mortalis pro illo triduo cum moritur in effectu: non potest tamen nisi solummodo semel mori. Est eciam immortalis pro illo triduo quia est spiritus Iesus, qui nec potest mori corporaliter nec spiritualiter."
7835,335,31,47,"top","Et si obicitur quod hic predicatur oppositum de opposito; homo mortalis pro hoc instanti est homo immortalis; dicitur quod verum est. Ideo conclusio est impossibilis. Nec est color in isto paralogismo: - ergo homo mortalis est homo immortalis  -  iste homo Dominus Iesus est nunc homo mortalis, et iste idem homo est nunc homo immortalis; -  Non enim sequitur, si persona que est commune ad ambas naturas illas est utraque illarum, quod ex hoc una sit reliqua; sicut non oportet, licet tantum sit unus Deus et ille sit copulative tam Deus genitus quam Deus ingenitus, quia tam Pater quam Filius, quod exinde Pater sit Filius vel Deus genitus sit Deus ingenitus, quod est idem. Nec sequitur, si Petrus sapiens et salvatus sit natura humana specifica, et Paulus insipiens et dampnatus sit eadem natura specifica, quod Petrus sapiens et salvatus sit Paulus insipiens et dampnatus. Et patet ex simili modo nutritis in rectis principiis. Sicut enim natura divina est trium personarum quelibet, et species humana personarum hominum quelibet; et tamen tantum est una natura divina sive "
7836,335,31,48,"bottom","species humana: sic persona Verbi Dei est trium naturarum quelibet et tamen una persona Verbi."
7837,335,32,48,"no","Quod autem Magister Distinctione 22 aliter loquitur cum modernis est propter equivocacionem, cum non admittit aliquid pro quacunque mensura esse hominem, nisi tunc componatur ex corpore et anima. Nos autem sequentes scripturam non ficte sed philosophice dicimus quod eadem persona Petri vel cuiuscunque sancti prioris, que conversata est hic corporaliter in terris, manet iam beata in celis; et ubicunque est spiritus ille creatus sive in corpore sive extra corpus est idem homo in numero, et solum, ubi est corpus vel anima, est persona humanitus. Ut patet Ep. 40 ad Dardanum. Et cum certum sit quod Christus pro illo triduo non componitur qualitative ex corpore et anima, eo quod unio illorum dissolvitur; patet quod tunc nec est sic homo mortalis nec homo immortalis, quia non ad illum sensum tunc est homo. Si autem vocatur vere corpus et anima separata utrumque homo, sicut vocat Hugo de sancto Victore sequendo Augustinum, scripturas, et philosophicas raciones; tunc respondendum est sicut superius ad obiectus. Nam anima est per se homo et corpus nuncupative; et sic utrumque non duo homines, sed unus tantum. Si autem Magister intelligit hominem collective pro duabus naturis ad invicem et Verbo ypostatice copulatis, non est color quod tunc sit homo nisi utraque natura sit homo: et sic esset homo immortalis sicut anima fuit a sua origine immortalis; et per consequens partim mortalis, quia mortuus, et partim immortalis, quia anima. Hoc autem concedendum est de quolibet alio homine."
7838,335,33,48,"no","Mansit ergo Christus pro triduo minor patre quidquid fuit ante et sic suppositum humane speciei licet non tunc componebatur qualitative ex anima et corpore. Unde tunc complevit obedienciam Trinitati ministrando secundum naturam assumptam."
7839,336,1,49,"no","[Iuxta ponit sentencias modernorum doctorum ut veritas plus lucescat."
7840,336,2,49,"no","The opinions of Bonaventura, Duns Scotus, and St. Anselm, as to the nature of Christ during the three days' entombment, examined.]"
7841,336,3,49,"no","Sed ut magis appareat, quomodo communicacio ydiomatum pro triduo Christo conveniat, iuxta posite sunt sentencie modernorum."
7842,336,4,49,"no","Scribit enim Bonaventura super Distinccionem 12. 3ii Sentenciarum, quod triplex est predicacio, scilicet actualis, aptitudinalis, et mixtim. Actualis, quando subiectum est ens actu et forma predicati sibi inest; ut cum dicitur homine existente 'homo est animal.' Predicacio secundum puram aptitudinem est, quando nec subiectum nec forma predicati est in actu, sed necessaria est ordinacio unius ad alterum fundata super principia nature; sicut nulla rosa existente 'rosa est flos.' Quando subiectum autem est in actu, et forma predicati non inest sibi actualiter sed secundum necessariam ordinacionem fundatam super principia nature, tunc est predicacio mixtim, id est, partim actualis et partim aptitudinalis. Et sic concedit quod Christus fuit homo in triduo, quia subiectum, quod est Verbum Dei, tunc fuit in actu, et forma humanitatis servata fuit in aptitudine coniunccionis anime ad corpus. Nec vidi planiorem sentenciam alicuius doctoris in illa materia; quia indubie, quicunque concedit quod corpus et anima fuerunt partes Christi in triduo, habet concedere consequenter quod Christus habet correspondenter esse hominis ex eisdem."
7843,336,5,49,"top","Sed Doctor Subtilis dilatat ibidem amplius istam materiam. Dicit enim quod in triduo fuit ita; quod 'Christus est Christus, et quod Verbum habet tam corpus quam animam "
7844,336,5,50,"bottom","sibi unitam, et tamen non tunc fuit ita quod Christus est homo; quia humanitas dicit ultra naturas imperfectas et ultra unionem respectivam unitatem absolutam, sicut est in numeris. Et illa unitas non componit cum aliis; quia tunc esset processus in infinitum. Et sic in triduo corruptum est aliquid absolutum, quia humanitas; sic quod nulla pars eius remanserat, cum sit forma totalitatis non habens partes quantitativas vel qualitativas. Racio autem quare non sequitur - Christus est Christus: ergo Christus est homo - est ista. Christus secundum Damascenum cao. 49 est nomen ypostaticum duarum naturarum completarum singulatim, scilicet humanitatis et deitatis. Cum ergo oportet racionem subiecti talis esse in se veram, antequam aliquid de eo enuncietur; quia aliter esset hec vera - maius Deo est - quod est falsum, cum subiectum includit repugnanciam: patet quod hec - Christus est homo - formata pro triduo foret falsa; quia humanitas non tunc infuit Verbo Dei. Ideo, sicut, nullo homine existente, homo albus est homo albus, nec ex hoc sequitur quod homo sit homo albus: sic pro triduo Christus est Christus; sicut Deus-homo est Deus-homo, et tamen Deus non est tunc homo.'"
7845,336,6,50,"top","Ulterius quo ad denominacionem Verbi ab illis partibus ita scribit: 'Verbum, inquit, quamvis in triduo habuit corpus et animam sibi unitam a quibus potuit denominari: non placuit tamen doctoribus quod denominetur ab eis, et forte non sine causa: cum partes non denominant, nisi ut subsistunt naturaliter in suo toto. Sed tunc defuit humanitas:ideo non denominavit eum carneum vel carnalem. Verumptamen si essent nomina imposita, posset denominari ab illis; sed oporteret quod essent denominativa, que non saperent vicium. Unde sicut substancia non sufficit denominari alba ab albedine, nisi mediante subiecto: sic "
7846,336,6,51,"bottom","nec Christus denominari carnalis, nisi mediante humanitate: ut, si Christus assumpsisset solum quantitatem, adhuc non esset quantus propter defectum subiecti materialis.' Hoc Latinum huius doctoris est michi et forte aliis difficilius quam sentencia Augustini."
7847,336,7,51,"no","Sed pro eius intellectu notandum quod ipse admisit predicacionem secundum habitudinem sicut Doctor alius. Et illud antiquitus est famosum, ut: 'Quandocunque predicatur idem de se vel per se superius de suo per se inferiori est predicacio vera, licet neutrum extremum sit in actu. Ut verum est, dicit Doctor, quod - Cesar est homo - eciam nullo homine existente.' Sed quando predicatur formaliter res alterius generis, tunc limitat ad predicacionem actualem; ut, 'si homo est qualis, quantus, pater, agens, et cetera; tunc est actu.'"
7848,336,8,51,"no","Et cum illo concordat Anselmus in De Concordia 5o cao. ita dicens: 'Quippe non idem est, rem esse preteritam, et, rem preteritam esse preteritam; aut, rem esse presentem, et, rem presentem esse presentem; aut, rem esse futuram, et, rem futuram esse futuram: sicut non est idem, rem esse albam, et, rem albam esse albam: lignum enim non de necessitate semper est album, quia aliquando antequam fieret album, potuit non fieri album; et postquam fieret album, potest fieri non album: sed lignum album de necessitate semper est album, quia non potest fieri, ut album simul sit non album.'"
7849,336,9,51,"top","Volunt ergo isti doctores quod necessaria sit predicacio aptitudinalis secundum esse possibile in causis secundis, quandocunque predicatur idem de se vel per se superius de suo per se inferiori. Nec ex hoc concluditur existencia talis rei. Nec contendo multum circa hanc logicam, cum nescio "
7850,336,9,52,"bottom","eam efficaciter impugnare. Sed considero quod si moderni dignarentur attendere ad scripturas patrum priorum, non tantum mirarentur de hoc quod dico: Omne preteritum vel futurum esse pro suo tempore: quia ex illo dicto sequitur nedum omne preteritum vel futurum sed eciam omne possibile esse pro semper. Et sic videtur quod infiniti homines, sicut quelibet signanda individua, sunt ubique; nam mille homines sunt mille homines, et sic infinitum, nullo homine existente. Nec videtur racio quare semper, quin per idem ubique et sic quilibet infinitum bonus foret infinitum bonus, et sic de quacunque denominacione possibili."
7851,336,10,52,"no","Sed dimittendo istud argumentum, ad propositum quod sequitur: Christum fuisse hominem in triduo. Nam Christus est per se in specie humana, ut patet posterius: ergo est per so homo: et per consequens, si est Christus, tunc est homo. Confirmatur. Sicut conceditur quod Christus est Christus, sic concedi debet quod iste homo est iste homo, demonstrando Iesum. Sed impossibile est istum hominem esse istum hominem, nisi iste homo sit homo.Ergo concesso quod Christus est Christus pro triduo, concedendum est ipsum esse hominem pro eodem. Unde dicit Doctor quod,   'si hec esset per se Christus est homo et sufficiens quod causet inherenciam predicati ad subiectum, sine hoc quod subiectum dicat compositum unum hoc Christus est homo fuisset semper vera. Sed magis, inquit, credo quod requiritur hoc et plus."
7852,336,11,52,"top","Item sicut conceditur quod pro triduo ille homo est ille homo, ita concedi debet ut convertibile per se, quod ille "
7853,336,11,53,"bottom","homo componitur ex hoc corpore et hac anima. Ex quo plane sequitur quod ille homo sit homo, sicut ille homo est Deus-homo. Nam Christus et Deus-homo convertuntur simpliciter et ex equo: et per consequens, sicut conceditur quod Christus est Christus, sic concedi debet quod Deus-homo est Deus-homo. Sicut ergo conceditur quod rosa est flos propter possibilitatem licet nulla existat; sic evidencius videtur concedendum quod hec persona est homo, posito quod essemus in triduo cum sit nedum remota potencia, sed disposicio propinqua et necessaria, ut resurgat. Unde propter essenciam materialem perpetuam videtur Ieronimus in Ep. ad Paulam et Eustochium concedere quod Christus a principio seculi erat Christus: sed Doctor ille concedit ad sensum alium."
7854,336,12,53,"no","Item cum Christus secundum illum doctorem habet omnes partes quas habet post resurreccionem, non deficit ad hoc quod tunc sit homo nisi unio respectiva: sed nullum tale respectivum est de essencia substancie ut patet alibi De Continuacione: ergo corpus et anima unita Verbo pro triduo sufficiunt denominare ipsum esse hominem. Minor patet ex hoc: quod addita unione illa ad alia principia existencia pro illo triduo, foret consequens formaliter, quod Christus sit homo: ergo tunc non deficit nisi dicta unio; nec valet dicere quod humanitas deficit; quia humanitas est quod ipse est homo: ergo non est previe requisita ad hoc quod ipse sit homo, quia tunc idem esset previe requisitum ad se ipsum."
7855,336,13,53,"top","Item vel est dicta unio causa humanitatis vel e contra; cum distinguuntur ut absolutum et respectivum, et non sunt impertinencia. Si humanitas sit causa dicte unionis tanquam passionis que consequitur ad subiectum: tunc "
7856,336,13,54,"bottom","unio non requiritur ad humanitatem, et e contra pro dicto triduo sunt omnes cause posite, que requiruntur ad humanitatem Christi; et per consequens tunc est homo. Si e contra unio sit causa dicte humanitatis, hoc videtur tripliciter esse falsum. Primo per hoc quod continuacio per idem foret causa corporis; quod improbatum est alibi. 2o. per hoc quod unio illa, cum dependeat ab extremis, non est essenciale principium hominis, eo quod posset manere idem homo variato corpore vel ablata eius parte quantitativa. Non ergo est illa unio causa beatitudinis, sciencie et aliorum accidencium hominis que insunt racione anime; et multo minus est causa humanitatis, que est prior illis accidentibus. 3o. per hoc quod illa unio nedum dependet ab illis extremis absolute, sed ut copulantur qualitative ad invicem; et per consequens presupponit perfectum hominem: et sic non est previe requisita sed accessoria."
7857,336,14,54,"no","Tales multas evidencias feci alias cum testimoniis sanctorum, quod tota humanitas et personalitas servatur in anima; aliter enim nimis esset mundus peioratus per deperdicionem absolute humanitatis Christi succedente loco illius iocalis preciosissimi sola morte. Oportet ergo plenam perfeccionem humanitatis Christi servari in composito discretive ex corpore et anima, quod plus sic perficit mundum quam prius perficit qualitative compositum, sicut contingit de Sampsone."
7858,336,15,54,"top","Ulterius quoad denominacionem Verbi pro illo triduo ex corpore et anima resultantem, videtur responsio multum literalis, quando dicit quod 'non placuit doctoribus ipsum denominari ab illis.' Nam semper Spiritui sancto auctori scripture placuit quod denominetur pro illo triduo 'descendens ad inferos' secundum animam, et 'iacens in sepulcro' secundum corpus: et sic de sepultura et aliis ministeriis ad sepulturam pertinentibus, ut condimento mixture mirre et aloes, involucione in sindone, posicione in monumento. "
7859,336,15,55,"bottom","Et racione anime denominatus est 'rex spolians tartara,' regens spiritualiter suum exercitum pacificando rebelles tam intraneos quam extraneos: et sic de omnibus actibus regiminis, que ad regem spiritualem pertinent, longe efficacius quam antea fecit vivus: tunc enim habuit exercitum plus unitum."
7860,336,16,55,"no","Item cum tam corpus Christi quam anima fuerunt secundum Doctorem tunc partes Christi, et nichil dicitur pars, nisi in comparacione ad aliquod totum: videtur quod fuit unum totum continuum vel discretum, cuius erant partes, ut dictum est superius: et illud discretum, cum non deficit in aliquo substanciali quod fuit in humanitate, quando affuit qualitativa composicio: videtur quod tunc, sicut mediante illo toto et unione sufficiunt partes ille denominari partes Christi, sic sufficiunt denominare Christum denominacionibus naturaliter consequentibus ex eodem."
7861,336,17,55,"no","Et quantum ad exemplum Doctoris de albedine dependente a subiecto ut causante et non substantivante: patet quod ymaginacio est ficta ex falso principio, scilicet quod albedo potest primo esse ad omnem punctum subiecti sui informans; 2o. conservata ab eo sine hoc, quod informat; et 3o. nec informans nec conservata ab eodem. Albedo enim, cum sit subiectum esse album, non potest esse sine subiecto."
7862,336,18,55,"top","Item de hoc quod dicit Christum posse denominari ab illis partibus ut sic 'Si essent nomina imposita;' miror de istis verbis tam realis philosophi et subtilis, cum constat quod denominacio rei extra est impertinens imposicioni nostrorum nominum, ut albedo eque denominaret simplum album, nullo signo artificiali hominum existente; sicut quotlibet talibus positis secundum varia ydiomata. Unde denominaciones, quas Augustinus, Hugo de Sancto Victore, "
7863,336,18,56,"bottom","et alii precedentes Magistrum Sentenciarum imposuerunt Verbo Dei secundum illas partes pro illo triduo, scilicet quod est caro, quod est anima, et sic de ceteris, non sonuerunt in vicium. Nec valet dicere quod ille denominaciones sunt synecdochice; quia, ut patet alibi, construccio synecdochica est, quando parti quantitative attribuitur primo denominacio accidentalis, et consequentur toti secundum illam partem ut;-homo est albus faciem et sanus thoracem. Cum ergo nec corpus nec anima Christi sit pars eius quantitativa; sequitur quod hic non est construccio synecdochica - Christus est anima - sicut nec - Hic homo est tibia."
7864,336,19,56,"top","Item si pro dicto triduo corpus et anima sunt partes Christi, tunc denominant ipsum habere partes illas tanquam partes suas: quia constat quod non sequitur - Hec res est mea et est pars; ergo est pars mea - quia quelibet pars creature esset pars Trinitatis increate; et, ut sophiste arguunt, homo monstruose haberet multa capita asinina. Ideo concedit doctor quod Christus potest vere denominari pro illo triduo habens partes illas ut partes suas, sed non carneus vel carnalis: ut si solum assumpsisset quantitatem, adhuc non esset quantus propter defectum subiecti materialis: sic licet habeat carneam partem suam, adhuc non est carneus, eo quod deest humanitas. Sed miror de ista similitudine propter tria. Primo cum impossibile sit quantitatem per se esse. 2o. cum hoc posito per impossibile Verbum esset quantum per ypostaticam unionem. Non enim est unio vel assumpcio personalis sine communicacione ydiomatum nature specifice assumpte Verbo vel persone assumenti: assumptum enim ypostatice oportet terminari suppositacione aliena et non esse suppositum proprie speciei, "
7865,336,19,57,"bottom","ut eciam dicit doctor. 3o. videtur similitudo impertinens; cum natura illa non dependet ab humanitate, cum manet naturaliter sine illa, et posset fuisse assumpta sine assumpcione humanitatis. Si enim Verbum posset pure assumere quantitatem, multo evidencius carnem mortuam per se de natura possibilem."
7866,336,20,57,"top","Item pari evidencia, qua Christus habet corpus mortuum tanquam partem suam pro illo triduo, habet quamlibet partem illius corporis partem suam, ut latus, caput, et pedes, sicut scriptura sacra patenter asserit. Sed concesso consequente, cum non possunt poni nisi partes quantitive Christi, cum sint partes quantitative corporis, sequitur quod sunt partes quantitative Christi. Et cum omnis pars quantitativa rei componit ut sic quantitative omne totum cuius est pars, sequitur quod dicte partes quantitative componunt Christum quantitative, et per consequens sic componunt, ut sit maius sua parte quantitativa. Sequitur quod Christus sit pro triduo mole magnus, ut puta septipedalis, in tumulo, cum ibi habeat partes extra partes: et cum nichil sit quantum nisi substancia materialis, sequitur quod Christus fuit pro dicto triduo substancia corporea; et per hoc est verisimile Doctorem debere concedere, cum dicit quod Christus potest denominari pro illo triduo homo mortuus a tota natura, cui discrete copulatur. Et abreviator suus Cowtonus dicit quod fuit pro illo triduo homo mortuus sed non homo. Sed videtur michi quod si quis est homo mortuus, tunc est animal et corpus mortuum et sic corpus, quamvis enim mortuum per se circumlocutum cum verbo equivaleat verbo ampliativo. Ita quod non sequitur - ista bestia nunc est mortua; ergo illa nunc est - Tamen si ista bestia nunc sit bestia mortua, ista nunc est bestia, que moritur "
7867,336,20,58,"bottom","aut moriebatur. Si ergo res sit mortua secundum partem quantitativam ut manum aridam vivente residuo, quanto magis erit mortua per totum, si quelibet pars quantitativa sui sit mortua? Patet ergo quod si Christus unquam fuit mortuus, hoc fuit in triduo, et indubie tunc fuit persona mortua: et cum oportet dare naturam unitam, secundum quam passus est mortem, que natura subiectet mortem; patet quod tunc fuit corpus sibi unitum sicut subtiliter dicit Doctor. Non enim fuisset mortuus, si pro primo instanti non-actuacionis corporis post vitam Christi tam corpus quam anima adnichilata fuerunt; quia tunc omnis mors esset adnichilacio."
7868,336,21,58,"top","Item omnis anima, in quantum huiusmodi, animat, ut patet 2o De Anima. Si ergo ille spiritus creatus fuit pro illo triduo anima Christi, tunc animavit; et, cum non animavit tunc corpus, relinquitur quod tunc animavit Christum; et per consequens ipse fuit tunc animatus ad sensum expositum. Et cum non secundum naturam divinam pocius quam in mundi principio: ergo servata est unio nature create precedens animam, que non potest fingi nisi humanitas. Non enim sortiretur animacionem cum illo creato spiritu, nisi ypostatice uniretur; sicut habet denominacionem humanitatis propter ypostaticam unionem. Confirmatur. Si Christus uniretur ypostatice primo illi spiritui separato tunc esset aliquid quod prius non fuerat, cum fieret alicuius speciei in genere substancie, cum aliter non esset unio personalis. sed modo unitus est eadem unione qua tunc uniebatur: ergo manet Christus illud pro triduo. Minor patet ex hoc, quod alterius racionis fuit unio, qua Christus uniebatur spiritui suo pro triduo, quam unio non ypostatica solum per graciam: eo quod aliter non denominaretur Christus tunc habere animam, descendere ad in- "
7869,336,21,59,"bottom","fernum, et ministrare Patri ut sibi subditus, pocius quam Spiritus Sanctus dicitur minor Patre secundum columbam; quod est contra Augustinum primo Contra Simplicianum. Sicut ergo Christus fuisset tunc spiritus create speciei, ita est modo propter consimilem unionem: et cum ille spiritus non esse potest nisi humane speciei, quia tunc posset transire de specie ad speciem, et sic species solum per accidens sibi inexistens foret sibi non species: nam corrupto omni corpore et servatis spiritibus illis, qui quondam erant anime, forent ipsi individua racionalis nature; quia per se denominati agere acciones personales; et per consequens individua speciei non alterius quam humane, ut olim fuerant: ergo relinquitur quod forent homines: haberent enim unam naturam communem, in qua convenirent pari evidencia qua alia supposita speciei, et talis communis natura, cum sit prima quiditas illorum individuorum, foret illis species specialissima. Et illud facit michi evidenciam quod humanitas servatur in anima; cum individuum non potest exuere formam specificam, et olim fuit in specie humana non solum indirecte, sed habuit propriam quiditatem."
7870,336,22,59,"no","Propter tales evidencias declinant moderniores loquentes superficialiter more legis ab istis principiis dicentes quod Christus non habuit in dicto triduo corpus vel animam ; et sic nec fuit mortuus nec mortem passus, cum nulla fuit mors Christi; nec iacuit sepultus, nec descendit ad inferos; et per consequens, cum tunc non fuit unio ypostatica Christi ad naturam creatam, Christus non liberavit in persona propria patres de limbo, sicut nec Pater; cum tunc fuit secundum omnem naturam tunc habitam equalis Patri et non minister."
7871,336,23,59,"top","Nec intelligende sunt dicte locuciones synecdochice, cum Christus tunc non habuit partem: et non est synecdochica "
7872,336,23,60,"bottom","locucio tocius per partem nisi pro mensura pro qua est pars propter inconsequencia, que secuntur. Sed hos deliros a scriptura a fide et a sanctis doctoribus vocat Magister Sentenciarum Distinccione 21 'hostes veritatis.' Nec inveni in scriptis alicuius doctoris probabilis istam sentenciam; sed fingunt eam recentissimi correctores. Unde doctor Bonaventura putat super Distinccione 21. 3ii Sentenciarum quod sit de substancia fidei credere quod tam corpus quam anima fuerunt in triduo partes Christi; et allegat ad hoc tam Augustinum quam Iohannem Damascenum dicentes: 'Anathema sit, qui dicit Verbum deposuisse quod semel assumpsit.' Unde consequenter declarando quod triplex est unio, scilicet accio agentis, passio uniti vel unitorum, et 3o. unitorum relacio, dicit quod eadem unione activa continue unitum est Verbum carni et anime sicut eadem tencione tenemus equum et frenum. Unde et sanctus Thomas super De. 21 dicit quod deitas fuit coniuncta in dicto triduo tam corpori quam anime; non quod Verbum fuit tunc corpus vel anima, sed quod tunc fuit corpus Christi [corpus] et anima eius anima, et solum talis fuit unio ypostatica post et ante."
7873,336,24,60,"no","Arguitur autem de racione supposita fide catholica ad probandum propositum. Nam, supposito quod essemus in triduo, patet quod corpus Christi iacet in sepulcro et anima descendit ad inferos: nam hoc iacet in sepulcro et hoc est corpus Christi post et ante hoc triduum; ut patet ampliantibus presens tempus: ergo corpus Christi iacet in sepulcro. Et idem est argumentum de anima. Ex quo videtur quod dicte partes sunt partes Verbi in triduo, quia Verbum habet in triduo illas partes."
7874,336,25,60,"top","Sed quia non omnes conveniunt in illo principio, ideo "
7875,336,25,61,"bottom","arguitur 3o sic. Eo ipso quod persona manet per tempus et habet per idem tempus omnes subiectas partes sibi proprie servatas, que erunt postmodum partes sue, habet pro illo tempore partes illas: sed sic fuit de corpore et anima Christi pro dicto triduo: ergo tunc fuerunt partes sue. Maior patet eo quod aliter manus arida vel membrum mortuum non esset pars persone: quod est contra scripturam et communem modum loquendi. Imo, ut patet in De Anima, partes extreme longe cicius moriuntur ipso corde: et sic in media vita est dare aliquas partes mortuas mixtas cum vivis. Ad cuius conformitatem locuntur Morales, quod membrum corporis Christi mistici per privacionem gracie mortuum, non exinde desinit esse membrum, cum tunc omnis expers gracie foret ut sic infidelis. Et confirmacio illius est, quod tunc continuacio non est de essencia substancie materialis. Ex quo videtur quod manus abscisa ab homine supervivente remanet quodammodo manus sua. Et per idem, cum persona Filii Dei mansit per totum triduum habens a proprietate et specialiter idem corpus aliter quam alia, videtur quod tunc fuerat corpus suum."
7876,336,26,61,"top","Item logice potest deduci illud, posito quod solum Christus sit mortuus de specie humana: tunc Filius Dei est mortuus, licet non sit homo ut conceditur: ergo Filius Dei est persona mortua. Consequencia videtur tenere, eo quod persona est superius ad hominem secundum tenentes istam sentenciam, et in talibus eodem distrahente addito conformiter utrobique tenet consequencia, ut: Si Petrus est homo mortuus, tunc est animal mortuum et corpus mortuum. Si ergo Christus sit persona mortua, cum non superest que persona nisi persona Verbi, sequitur quod sit persona Verbi "
7877,336,26,62,"bottom","mortua; et per consequens est persona Verbi, que moriebatnr; et sic persona Verbi est Christus. Si enim caput pedes et alia derelicta pro triduo sint partes hominis mortui, et solum Filius Dei sit homo mortuus; sequitur quod sunt partes Filii Dei. Unde propter istam unionem ypostaticam Verbi ad illud sanctum corpus sepultum in triduo dicit Doctor Solempnis 12o Quodlibeto: quod illud servatum est nedum incorruptum sed incorruptibile iuxta illud Psalmi 15 'Non dabis sanctum tuum videre corrupcionem.' Nec video quo-modo esset naturaliter inditum homini timere mortem, nisi poterit pati mortem. Non enim ordinat natura hominem timere eventum, qui non potest sibi accidere."
7878,336,27,62,"top","Item si anima Christi desiit esse anima Verbi Dei, cum tunc et ante scivit omnia, sequitur quod hoc scivit continue. Queritur utrum voluntarie reliquit corpus in morte vel non. Quod sic patet: quia fuit obediens usque ad mortem inclusive et post perpetuo. Nec illud debet verti in dubium cum scivit hoc esse de necessario Dei beneplacito ad exaltacionem sui et sui generis. Unde Augustinus Ome. 119. 'Quis, inquit, ita dormivit quando voluit sicut Christus? Oblatus est enim, quia voluit, ut dicitur Ise. 52. Si volens fuerit ypostatice separata, cum ex hoc perdidit graciam unionis; sequitur quod sic volendo peccavit, quia voluntarie defecit a gracia; quod nephas est dicere. Et consequencia videtur ex hoc: quod anima propior est Deo, cum est anima Dei, quam foret ab eo ypostatice separata: quia aliter esset possibile Deo13 plus vel tantum diligere ipsam animam alterius sicut suam: quod non puto. Cum ergo anima Iesu gratis elongavit se a Verbo postquam fuit sibi carior ypostatice copulata: sequitur quod de tanto graciam perdidit et per consequens sic peccavit. Nam nulli dubium, quin maxima gracia possibilis creature est quod sit pars qualita- "
7879,336,27,63,"bottom","tiva vel humanitas Dei sui. Si enim magna gracia est quod Deus velit adoptare hominem in filium et heredem, longe maior est quod velit creaturam eternaliter predestinare in suam propriam animam vel humanitatem."
7880,336,28,63,"top","Item iuxta sepe dicta et diffusius declarata impossibile est aliquam substanciam esse materiam vel formam vel ex eis compositam, nisi sit singularis essencia vel persona per se supposita speciei: sed tam corpus Christi quam eius anima fuit pro illo triduo individua substancia: igitur fuit essencia vel persona per se supposita speciei: et cum nullum suppositum potest manere aliud suppositum, sequitur quod utraque illarum naturarum manet idem suppositum quod fuit, anima et corpore, copulatum: sed tunc fuit suppositum hominis, cum cuiuslibet hominis personalitas sit supposicio utriusque partis qualitative: igitur utraque natura manet adhuc idem suppositum hominis, et per consequens eadem persona Verbi. Et illa racio foret evidens cuicumque cui assumptum principium est famosum: 'Unde quia de virtute sermonis': sequitur ex hoc principio cum veritate fidei quod tam corpus Christi quam eius anima quantumlibet a se invicem separata sint, utrumque eadem persona hominis, que fuerant, copulata. Ideo concedendum est quod pro triduo ypostatice sint unita et patet quomodo Verbum non potest assumere corpus mortuum, nisi mediante assumcione anime naturaliter precedente. Nec alteram illarum naturarum potest assumere, nisi faciat se esse illam naturam, cum nulla tali distinguit essencialiter vel specialiter suppositacio a natura. Et patet 3o. quod Verbum non posset assumere corpus et animam separata, nisi faceret se esse eandem personam que fuerunt tam corpus "
7881,336,28,64,"bottom","quam anima copulata. Ideo non sollicitor quid sequeretur, si Verbum assumeret unione ypostatica tam corpus quam animam proditoris et dimitteret ipsa suppositacioni proprie in finali resurreccione. Nam certum videtur michi quod peccatum inde foret penitus deletum, eo quod ypostatica assumcio esset efficacius medium ad tergendum peccatum quam lavacrum baptismale: sed istud delet omne peccatum suppositi vel nature: ergo multo magis personalis assumcio. Et ex alio latere puto me esse securum quod peccatum finalis impenitencie subiectatum in anima proditoris non potest deleri, vel post eius incorrupcionem redire. Ideo non superest nisi fugere tales casus. Nec est negandum, quin illud corpus mortuum sit suppositum, sicut et spiritus; cum utrumque habet supposibilem operacionem secundum idem suppositum; quia persona Filii est utrumque."
7882,336,29,64,"top","Et si obiciatur quod pie aures abhorrent quod Deus universitatis sit corpus vel cadaver mortuum; dicitur quod Deus non est cadaver, cum non sit mortuum corpus et putidum sed ad sensum proprium incorruptum. Quamvis enim laceratum sit lancea et flagellis causantibus solucionem continuitatis, non tamen crura eius fracta per milites, nec carnes eius canibus aut avibus laniate; quia Exod. 12 mistice est preceptum; 'os non comminuetis ex eo.' Nec horreret, sed accenderet pias mentes quod Dominus celi et terre, qui dignatus est nasci parvulus, vagiens in cunabulis, ac reponi coram bestiis in presepe, dignatus est idem et non alius iacere mortuus in sepulcro. Sed quia putrefaccio et incineracio corporis mortui non profuisset suo generi, cum corpus mortuum non mereretur sibi vel aliis: ideo inconsonum et superfluum fuisset quod dictas infirmitates "
7883,336,29,65,"bottom","post completam victoriam assumpsisset. Nec auderem dicere quod corpus mortuum foret Deus, nisi scriptura sacra tam patenter illud assereret, Ioh. 19: nec crederem capiti meo de exposicione sensus litteralis eius scripture, nisi Augustinus, Hugo de Sancto Victore, et ceteri superiores doctores illud patenter assererent: nec diligerem Verbum Dei pro tunc ut Deum meum, nisi pro tunc esset spiritus descendens ad inferos et cum hoc natura divina gubernans omnia. Nec video quomodo posset sumpsisse naturam porci, serpentis, vel alterius creature quam hominis, ut patet posterius. Nam si aliquid potuisset esse monstrum, potissime fuisset chimera vel tragelaphus habens caput asininum, caudam equinam, pectus leoninum. Et sic esset veracissime de Iesu nostro in casu, quo omnem naturam aliam assumeret et post assumpcionem continuaret. Vacuum ergo et periculosum est raciones tales asserere."
7884,337,1,65,"no","[Supponendo quod Verbum non dimisit humanitatem pro triduo, probat quod nec potuit dimittere naturam quam assumpsit."
7885,337,2,65,"no","Assuming as already proved that the Word did not as a matter of fact in the three days lay aside the human nature which he had taken up; it is here proved to be impossible that he should so lay it aside.]"
7886,337,3,65,"no","Viso quod Verbum non dimisit de facto in sancto triduo corpus vel animam: restat ostendere quod Deus non potuit dimittere naturam hominis quam assumpsit."
7887,337,4,65,"top","Probatur tripliciter. Primo sic. Deus non potest dampnificare naturam aliquam sine suo demerito precedente: sed "
7888,337,4,66,"bottom","si dimitteret naturam assumptam, eam sic dampnificaret: ergo et cetera. Maior patet ex hoc, quod dampnificacio est creature racionali mali illacio inutilis, quc non potest sibi inexistere nisi oriatur principaliter a se ipsa, iuxta sentenciam beati Iohannis Chrisostomi et aliorum doctorum communiter. Confirmatur. Si Deus aufert creature racionali bonum aliquod, iustum et pulcrum est illud auferri et per consequens non sonat in malum inutile: et sic servata immunitate peccati non est dampnum. Nam si Deus dampnificat hominem, quia facit eum iuste carere bono possibili; tunc infinitum multum dampnificaret quamlibet beatificabilem creaturam; et, ut communiter deducitur, infinitum impediret quodlibet opus suum. 2o. Confirmatur ex hoc, quod infliccio pene perpetue pro peccato non dampnificat sed meliorat dampnatum in tantum quod, si esset in eleccione sua sic dampnari post peccatum vel vacare impunem, eligeret racionabiliter sic dampnari: ergo a maiori vel pari, si Deus aufert ab aliquo  sine suo demerito quodvis bonum, cum sit pulcrum et bonum quod ita faciat nedum toti universitati sed persone, que aliter frustratorie occuparet; sequitur quod talis ablacio non sit dampnificacio; cum nec pro illa ablacione nec pro eius causa racionabiliter sit dolendum. Ex quo videtur 3o. quod innocens hoc videns eligeret racionabiliter sic privari: et cum nemo potest racionabiliter eligere dampnificari, sequitur quod Deus non dampnificat creaturam, sed solum ipsamet seipsam vel aliud alliciens ad peccandum. Ymo si bene consideretur, omnis dampnificacio sapit iniuriacionem, que non potest per se bono et iusto competere, quin pocius bonificare et corrigere. Minor autem argumenti sic "
7889,337,4,67,"bottom","probatur. Humanitas assumpta a Verbo non potest demereri previe suam dimissionem: ergo, illa dimissa, hoc sibi contingeret sine suo domerito. Antecedens patet per hoc, quod non potest demereri stante unione, quia tunc Verbum peccaret: et si pro instanti dissolucionis vel post peccaret, patet quod demeritum [dimissionem] sequetur; et per consequens non dampnificaretur ex suo demerito precedente. Quod autem dimissio foret dampnosa humanitati Christi ex hoc evidet, quod deperdicio gracie unionis foret deperdicio maximi boni possibilis intrinseci creature: et per consequens tum loco illius non succederet tantum bonum: sequitur quod humanitas ipsam perdens foret notabiliter peiorata, et per consequens dampnificata. Valorem autem ypostatice unionis suppono ex dictis et dicendis: per illam enim fuit homo assumptus idem personaliter Verbo Dei. Magna ergo peioracio sua foret quod dimitteretur sine suo demerito tanquam extranea. Non enim pertinet ad dictum Cesarem semper Augustum sic peiorare sine suo demerito carissimam creaturam: quia indubie creatura dimissa pro instanti dimissionis posset racionabiliter conqueri de ingratitudine Dei sui, cum continue ante fecit quidquid debuit, et finaliter reciperet pro 'retribucione mercedis' tantum dampnum. Non ergo foret spes in tali Deo. Et hinc nimirum dicit Augustinus Ome. 47: 'Absit quod Christus pro triduo animam suam dimiserit: ipsam enim inseparabiliter habuit:' unde indubie, si post peccaret, dimissio gracie unionis preservantis ne peccet foret causa principalis peccati: quia si affirmacio sit causa affirmacionis, negacio est causa negacionis, ut absencia naute est causa periclitacionis navis ex 2o Physicorum. Illud ergo peccatum, ex dimissione originatum, esset Deo principaliter imputandum, cum non ex parte creature, sed Dei, causatur talis absencia: talis ergo "
7890,337,4,68,"bottom","Deus excederet in malicia deum Manicheorum, qui sine demerito servi sui absentaret se pro temptacionis tempore non iuvando. Unde et illam racionem tangit sanctus Thomas De Christo, articulo 70."
7891,337,5,68,"top","Item quilibet beatus in celo est tam insolubiliter Deo connexus quod repugnat illi statui miseriam peccati in anima succedere vel coesse: sed Christus ab instanti unionis fuit perfeccius beatus secundum animam quam alius, cum fuerit sanctus sanctorum: ergo multo magis repugnat anime sue peccatum succedere vel coesse: sed si dimissio foret possibilis, hoc potuit contigisse: ergo illa dimissio non fuit possibilis. Maior probatur ex hoc. Omnes beati sunt immortales et impeccabiles, sicut omnes rectiloqui confitentur: non quia non possunt peccare, quia multi prius tempore suo peccant; sed sunt in gracia confirmacionis et glorie, cui repugnat peccatum vel miseriam coexistere, vel post illam succedere: patet ergo quod beatitudo est qualitas implicans securitatem perpetuitatis pleni gaudii et exclusionis miserie. [Eciam securitas perpetuitatis pleni gaudii et exclusionis miserie est per seipsum securitas talis, cum sit deveniendum ad ultimum formale, quo formaliter et non alio est quis securus de perpetuitate pleni gaudii et exclusionis miserie. Sed contradiccionem implicat tali coexistere in subiecto suo vel post illam in ipso subiecto suo miseriam succedere: igitur etcetera.] Unde omnes theologi concorditer confitentur, quod contradiccionem claudit aliquem esse vel fuisse beatum cum hoc quod fiat postmodum non beatus. Nec valet dicere quod beatitudo per accidens sit beatitudo, quia ipsa est ultima forma abstracta, qua quis est beatus formaliter. Ideo, si illa non sit per se beatitudo, non superest quid aliud  per se foret. "
7892,337,5,69,"bottom","Sicut ergo iusticia non potest esse non iusticia et de formis similibus; sic status beatitudinis non potest esse non huiusmodi status. Unde notum est methaphisicis quod tales forme abstracte non suscipiunt sic predicacionem per accidens ut concreta: si enim beatitudo sit per accidens beatitudo - cum non sit processus in infinitum; sed, cum omne per accidens sit reducibile ad aliquid per se, est devenire ad ultimum formale, quo quis est beatus - et illud per se et non per accidens est beatitudo: et de tali est michi sermo. Confirmatur. Si A qualitas sit nunc beatitudo et potest manere et desinere esse beatitudo; per idem post esse potest reincipere esse beatitudo. Quo concesso, patet quod preter A, quod non sufficit denominare hominem beatum, requiritur forma superaddita; et sic non A, sed forma sibi adveniens, foret beatitudo. Patet ergo, quod cum beatitudo et confirmacio non possunt esse, nisi sint perpetue; nec possunt esse nisi huiusmodi quod, eo ipso quod insunt, reponunt hominem in statu cui repugnat miseriam succedere vel coesse; nec dependet beatitudo pocius a futuro, quam qualitates alie absolute; tunc enim non forent beati de sua beatitudine securati. Minor ergo argumenti patet generaliter omni professori fidei incarnacionis: cum anima Christi ab instanti sue creacionis fuit plena omni genere carismatum, habens clariorem visionem divine essencie quam alia creatura, et per consequens plenam fruicionem ad tantam noticiam naturaliter consequentem. Cum ergo 'vita eterna sit sic cognoscere Deum Patrem ac Dominum Iesum Christum,' ut testatur Veritas Ioh. 17; patet quod anima Christi ab instanti sue creacionis perpetue est beata. Nec audivi hoc negatum ab aliquo, cum palam sequitur ex incarnacione. Si enim homo solum intelligit quod intelligit mens "
7893,337,5,70,"bottom","ypostatice copulata; per locum a sufficienti similitudine spiritus Iesu cognoscit quidquid cognoverat ipse Iesus specialiter cum sit personaliter Verbum Dei."
7894,337,6,70,"no","Ex istis colligitur talis racio. Tam determinatum et necessarium est ipsum hominem fuisse assumptum, quam necessarium est mundum vel aliquid aliud prefuisse: sed non potuit fuisse assumptus nisi fuisset exinde beatus: ergo tam necessarium est ipsum fuisse beatum quam necessarium est aliquid prefuisse: sed pretericiones huiusmodi non possunt solvi: ergo nec beatitudo vel assumpcio Domini nostri Iesu Christi. 2o. confirmatur ex hoc; quod anima Christi actu elicito vidit clare in Verbo omnia preterita vel futura; et per consequens clare vidit perpetuitatem sue beatitudinis; et ultra, cum illa visio non potuit defuisse vel verti in ignoranciam aut aliud genus entis; sequitur quod illa anima non potuit desinere esse beata vel Verbo ypostatice copulata. 3o. confirmatur ex testimonio Leonis Pape in quodam sermone dicentis: 'tanta fuit unicio Dei et hominis ut nec supplicio posset dirimi nec morte distingui.' Nec obest isti sentencie divina dispensacio, qua voluit Verbum suum ad tempus esse corpus, non plene sed quasi arraliter tunc beatum, et per consequens esse animam secundum actuacionem corporis et racionem, qua ipsam respicit, quantumlibet dolorosam. Nam ille homo est multarum naturarum quelibet, secundum quarum unam fuit ad tempus abiectus viator, et simul secundum aliam perfectissimus comprehensor: et sic simul summe gaudens et summe tristis secundum vires et raciones dispares, ut ostenditur consequenter: et dico quod arraliter habuit in via dotes corporis, cum dote subtilitatis exivit sponsus de clauso utero, dote agilitatis ambulavit super aquas, dote incorruptibilitatis et claritatis in transfiguracione emicuit."
7895,337,7,70,"top","3o. per deducens ad impossibile patet idem. Nam si "
7896,337,7,71,"bottom","humanitas ypostatice copulata posset dimitti et sic dampnari pro peccato, et tam caro quam anima est personaliter ipsum Verbum; sequitur quod Verbum Dei peccare poterit et dampnari; quod nephas est dicere. Patet consequencia supposito fundamento, cum arguitur ab inferiori ad suum superius personale, cui per se competit accio personalis. Sequitur ergo - hec humanitas potest peccare: hec humanitas est persona Verbi: ergo persona Verbi potest peccare - . Nam persona Verbi nedum est hec humanitas, sed aliquid aliud quia divinitas; ideo est superior vel communior quam est hec humanitas. Unde, sicut sequitur quod Filius Dei fuit natus humanitus, conversatus, passus, mortuus, et sepultus, et ascendit, eo quod humanitas, que fuit dictus Filius, sic se habuit; ita eciam sequeretur quod Verbum peccaret, si humanitas, que fuit dictum Verbum, peccaret."
7897,337,8,71,"top","Confirmatur ex testimonio moderniorum dicencium quod hec humanitas non posset ypostatice copulari peccando nisi Verbum exinde peccaret; et, quod plus est, racione unionis prioris Verbum denominatum est secundum moderniores jacuisse pro triduo in sepulcro, et ad sensum consimilem peccasse in casu, quo natura dimissa pro tunc peccaverit. Que, rogo, causa diversitatis sensus Spiritus Sancti in isto articulo fidei 'Christus descendit ad inferos, fuit mortuus et sepultus;' hoc est, non illa persona, sed pars eius pro tempore quo non fuit pars vel ypostatice copulata, sic se habuit; quin ad sensum simillimum concederet, quod natura dimissa et postmodum reassumpta, si peccaret interim, denominaret Filium sic peccare? Ponatur ergo quod in die parasceues anima Christi perfecerit liberacionem patrum a limbo, et pro tunc agitetur corpus a demone multos homines conquassando et quod in "
7898,337,8,72,"bottom","sancto sabbato reuniatur anima corpori suspensa ypostatica unione, et peccet ante nonam adulterio, homicidio, blasfemia, et omni genere peccatorum; et post nonam peniteat, et procreet legitime, ac juste condempnet multos ad mortem, assumpta humanitate in prima sabbati in unitatem suppositi Verbi Dei: quem casum moderni admittunt et magis mirabiles tanquam necessario possibiles; in quo casu videtur juxta glosam quam dant articulis fidei quod omnes dicte operaciones in triduo redundarent in Christum vel aliter fingeret ex instinctu Spiritus Sancti sensum impossibilem et insolitum. Certum est itaquo Christum non istos homines suffocasse, virginitatis laureolam ex procreacione seminis perdidisse, irregularitatem incurrisse, vel remansisse in eo vestigia peccatorum. Et conformi racione nec iacuit sepultus nec descendit ad inferos, nisi conformi racione denominaciones predicte in casu posito sibi insint, vel aliter dicatur sentencia supradicta, quod mansit pro dicto triduo unio ypostatica ad utrumque."
7899,337,9,72,"top","Ex istis colligitur quod, si beatus alius tantum adheret Deo quod non potest post beatitudinem dissolvi unio, qua est unus spiritus cum eo; multo magis natura Christi, que ultra hoc ypostatice est unita: ut si homo, qui potest peccare, habet per graciam quod sit impeccabilis, immortalis, et sic de aliis que peioracionem sapiunt: quanto magis natura humana in fine bonitatis possibilis exaltata, que omnino peccare non poterit, ab illa gracia dimitti non poterit. Unde, quamvis Mt. 27 secundum naturam completam creatam clamet Christus; 'Deus meus, Deus meus, utquid me dereliquisti?' non tamen dimisit ypostaticam unionem, sed dereliquit illud 'infirmum Dei,' quod est suppositum 'forcius' ad tempus, inconservatum a persecuciouibus et flagellacionibus Iudeorum; sed nun- "
7900,337,9,73,"bottom","quam dimisit vel simpliciter dereliquit, quia dimissio dicit existenciam dimissi et separacionem ypostaticam ab eodem, quod non fuit in triduo."
7901,337,10,73,"no","Quod si quis in evidenciam huius veritatis olim famose expectat testimonium scripture, ecce Veritas Ioh. 10. alloquitur Phariseos: 'non potest, inquit, solvi scriptura, quem Pater sanctificavit et misit in mundum.' Pro cuius intellectu sunt tria notanda per ordinem. Primo quod Veritas non loquitur de scriptura nostra artificiali aggregata ex ficturis atramenti et pellibus mortuorum; tum quia talis scriptura cottidie per artifices potest solvi; tum eciam quia illi non competit sanctificacio et missio in mundum: sed illa scriptura est 'liber vite' cui inscribuntur omnia, cum sit intrinsecus Sermo Dei. Et ad illum sensum exponit Augustitinus Ome. 44. 'Forte, inquit, aliquis dicit: Si pater eum sanctificavit, ergo aliquaudo non erat sanctus; sed si sic eum sanctificavit, quomodo genuit? ut enim sanctus esset, gignendo ei dedit, quia sanctum eum genuit. Et respondet posterius ad obiectum. 'Si, inquit, quod sanctificatur aliquaudo, non erat sanctum; quomodo dicimus Deo Patri - "sanctificetur nomen tuum" - ?' Ille ergo, qui est absolute necessario in se sanctus, fit sanctus in nobis per prevenientem graciam, noticiam, et operacionem, et confessionem meritoriam. Unde Spiritus Sanctus ad relinquendum nobis exemplar, quod lequitur de scriptura vitali, subdit in geuere masculino  -  'quem Pater sanctificavit'  -  innuendo nobis relacionem faciendam ad Filinm. Mos enim est scripture et Augustini per adiectivos masculinos personas concipere et per neutros naturas. Et isti modo loquendi alludit Apostolus ad Gall. 3o; 'non, inquit, dicit seminibus quasi in multis, sed semini tuo, qui est Christus.' Iudubie, sicut sanctus Apostolus notavit numerum, sic et genus."
7902,337,11,74,"top","2o. supponitur quod Veritas non loquitur de solucione mentis a corpore vel Patris a Filio in hoc dicto: de prima non, quia supra Ioh. 2o. dicit Veritas Iudeis prophetice quod solverent templum corporis sui ab anima et ipse in tribus diebus excitaret illud. Cum ergo 'non fuit in eo EST et NON,' patet quod hic non intellexit corpus non posse solvi ab anima. Nec alius sensus est pertinens; tum quia ligacio et solucio est duarum naturarum ad invicem et non personarum eiusdem summe indivisibilis essencie; tum eciam, quia ille sensus fuisset dictis impertinens, non eis ambiguus. Ideo relinquitur 3o. per Iocum a sufficienti divisione quod intellexit insolubilitatem deitatis ab humanitate, quas expressit nomine 'scripture,' ut vel sic scrutarentur scripturas, que testimonium perhibent de istis duabus naturis sic ypostatice copulatis. Unde et Ioh. 5. dicitur 'scrutamini scripturas in quibus vos putatis vitam eternam habere, et ille sunt que testimonium perhibent de me.' Non enim haberent evidenciam dicere quod blasfemat dicendo se esse Dei Filium naturalem apposito sufficienti scrutinio scripturarum. Nam si in lege scriptum sit de Messia vel Christo futuro in duabus naturis et una ypostasi - quod vinculum propter unionem ypostaticam ad infinitam personam non potest includi fine temporis, sicut potest unio participative deificatorum per Sermonem Dei factum ad eos et non eis personaliter copulatum - quomodo est color concludendi blasfemiam ex assercione filiacionis naturalis? Medium autem per quod tenet ista inveccio est veritas quod 'non potest solvi' hec 'scriptura' ad sensum expositum. Nam ex illo sequitur quod sit natura increata in supposito Verbi, et cum hoc natura creata temporaliter sed insolubiliter copulata. Unde signantissime Veritas dicit negativam quod 'non potest solvi scriptura;' quia, licet sancti in patria sint Deo inseparabiliter copulati, tamen contingentissime possunt solvi, cum sint pro "
7903,337,11,75,"bottom","tempore suo viantes peccabiles. Homo autem assumptus a Verbo Dominus Iesus Christus pro nullo tempore peccare poterit. Et patet conclusio. Nec aliter haberent sancti doctores evidenciam imprecandi anathema eis qui concedunt dimissionem vel solucionem huiusmodi naturarum."
7904,337,12,75,"no","Sed contra illud obicitur. Quicquid Deus contingenter et libere contradictorie facit, potest alias eciam adnichilando destruere: sed libere contradictorie assumpsit hominem: ergo potest nedum ipsum dimittere sed adnichilando destruere."
7905,337,13,75,"no","Confirmatur tripliciter. Primo ex hoc, quod idem est iudicium de una creatura et qualibet, cum tanta sit utrobique divina libertas: sed aliquam creaturam Deus potest adnichilare: ergo quamlibet. 2o. per hoc quod aliter Deus esset necessitatus ad conservandam dictam unionem, et sic non libere contradictorie eam servat. 3o. ex hoc quod Deus non esset omnipotens, nisi posset tam contingentem et fragilem nedum dissolvere, sed et adnichilare. Tales sunt multe instancie, que omnes currunt sub uno circulo quod Deus non esset omnipotens nisi posset in talia. Vel taliter arguunt per locum a simili; -  Si Deus creare poterit et utrobique tanta est distancia; ergo per idem adnichilare poterit."
7906,337,14,75,"top","Pro isto dico sicut alias sepe dixi quod ad omnipotenciam Dei consequitur perficere construere et non destruere, creare et non adnichilare; et sic de actibus positivis privacionibus repugnantibus separatis. Unde sicut repugnat pure creaturam esse et non posse deficere, sic repugnat omnipotencie Creatoris posse adnichilare peiorare dampnificare vel de se destruere creaturam. Peccatum autem quod non est creatura Deus destruit, peccantes solum per accidens racione peccati punit vel meliorando consumit. "
7907,337,14,76,"bottom","Et sic ex omnipotencia Dei sequitur oppositum predictorum et patet quod assumptum est inpossibile."
7908,337,15,76,"no","Pro cuius intellectu pono triplex exemplum ut alias posui. Primum logicum. Nam Deus produxit tempus perpetuum, sicut testatur scriptura et sepe meminit Augustinus. Nam Ps. 73. dicitur 'estatem et ver tu plasmasti ea.' Et idem est iudicium de toto tempore, et signanter dicit Veritas Marc. 2o quod 'Filius hominis est dominus sabbati' et sic Deus. Et tamen notum est quod Deus de potencia absoluta non potest tempus perpetuum adnichilare sive destruere, ymo, quod plus est, tempus vel motum finire ante finem sue periodi naturalis. Modicus ergo color est concludere, si Deus libere contradictorie datum effectum produxerit, quod potest ipsum destruere."
7909,337,16,76,"no","2m exemplum naturale est de hoc quod Deus libere condictorie produxit mundum ex nichilo et tamen non potest ipsum destruere nec aliam substancialem essenciam ut patet in materia De Adnichilacione, ne fiat vacuum vel defectus in Deo formaliter."
7910,337,17,76,"no","3m exemplum est methaphisicum. Nam Deus produxit veritatem talem, de preterito me fuisse, et hoc liberrime contingenter; et tamen notum est quod de potencia sua absoluta non potest ipsam destruere vel eius desicionem permittere."
7911,337,18,76,"no","Talia quotlibet exempla reliquit nobis Deus, ut consideremus eius bonitatem et naturalem condicionem ad positive posse bene agere et non male. Sicut enim est actus purus non admixtus potencia ante actum, sic potest per se proficiendo tendere in esse positivum, et non deficiendo per se tendere in non esse, ut, licet modicum sit, mentiri vel aliter peccando male agere; Deus tamen ex omnipotencia hoc non potest."
7912,337,19,76,"top","Et utinam nos scolastici, nescientes probare vel "
7913,337,19,77,"bottom","sophistice secundum vivacem scintillam evidencie tales casus, insisteremus circa noticiam et deteccionem substrate necessarie veritatis a nobis hodie plurimum occultate propter inanem occupacionem circa conclusiones impossibiles, que ex principiis impossibilibus consecuntur: ut patet specialiter de casibus quibus ponitur Deum creaturam suam adnichilare, vel Verbum naturas prius assumptas dimittere ac alias personas in eisdem naturis assumendo communicare. Conceditur ergo quod, sicut libere contradictorie et per consequens contingentissime assumpsit hominem, sic potest absolute necessario nunc et semper facere vel causare quod neminem assumpsit, et quod non est vel fuit vel erit aliqua creatura, ymo quod ipsummet non fuit vel erit amplius Verbum Dei. Patet hoc, posito quod non sit tempus. Sed absit ex isto concludere quod Deus potest quidquam adnichilare, vel facere tempus aut unionem predictam cessare. Talis enim non foret potencia contradiccionis ut ad affirmacionem et negacionem, sed potencia adnichilacionis, destruccionis, sive privacionis. Et patet solucio ad primam confirmacionem cum secunda. Deus enim necessitat se volicionibus eternis ad omne quod efficit, et tamen non potest efficere nisi summe libere contingenter, cum necessitas illa non sit coaccionis a causa superiori limitante; et per consequens nec pure naturalis inclinacionis, sed necessitas supposicionis, ut alias diffuse exposui. Et patet ad terciam quod Deus non est omnipotens, si posset vinculum dicte corrigie denodare."
7914,337,20,77,"top","Et quoad argumenta fundata in loco a simili, vellem quod sic arguentes attenderent et stabilirent sufficientem similitudinem argumentis, et non quererent questiones novas induendo habitum responsalis vel dicendo negativas, quod ipsi nesciunt racionem diversitatis et alia multa verba preter "
7915,337,20,78,"bottom","scolastica. Unde quando assumitur quod tanta est distancia inter terminos creacionis sicut inter terminos adnichilacionis, pure petitur quod antea probaretur. Oporteret ergo primo fundare existenciam adnichilacionis vel eius possibilitatem, et post sollicitari de eius terminis. Sed hoc non probabitur antequam  humanitas Christi sit soluta."
7916,337,21,78,"no","Ex istis videtur corelarie sequi primo quod neutra natura creata in Christo posset esse humanitas, nisi a Verbo ypostatice sit assumpta. Patet ex hoc quod aliter natura, que est Christus, dampnificari poterit; et sic Christus: si enim humanitas Christi posset fuisse individuum speciei hominis et non Christus, tunc posset peccasse ut unus homo fuisse alius. Quorum opposita hic suppono, ponendo quod assumpcio ypostatica a Verbo Dei consequitur ad hominem Iesum, sicut passio consequitur ad subiectum."
7917,337,22,78,"no","2o. sequitur quod nullam humanitatem aliam Verbum potuit ypostatice assumpsisse. Patet ex hoc, quod aliter Christus posset fuisse alius et per consequens alia persona, ut post ostendetur. Cum ergo consequens sit impossibile, patet quod antecedens inferius."
7918,337,23,78,"no","3o. sequitur quod nec Pater nec Donum incarnari potuit, quia aliter Filius posset esse humanitus pater patris. Cum ergo minimum inconsequens sit Deo impossibile absolute, ut capit Anselmus de Incarnacione Verbi cap 6o, patet intentum. Ista tamen dicta erunt magis evidencia postmodum, cum iuxta posite fuerint sentencie modernorum. Nam iste sunt conclusiones Anselmi Cur Deus Homo 6o. et de Incarnacione 7o. Et 9o."
7919,337,24,78,"top","Ad omnes auctoritates vel dicta auctorum in oppositum alleganda dicitur, sicut in materia De Adnichilacione, quod intelligenda sunt condicionaliter, quod Deus ex se habet "
7920,337,24,79,"bottom","potenciam sufficientem: unde potest in talia si voluerit, vel si illa possint fieri. Sic enim dicit Augustinus contra Maximinianum, quod Deus potuit alium filium produxisse. Et isto modo loquendi sepe utitur venerabilis Anselmus, ut patet 2o. Cur Deus Homo cap. 5. Et ex hoc processerunt omnes sollicitaciones inanes quid illo posito sequeretur. Verumptamen magna consideracio est et nobis inscrutabilis, unde Deus voluit illum hominem pre ceteris assumpsisse, quod rememorat Augustinus Enchiridion 3o. Profecto modus iste, quo natus est Christus de Spiritu Sancto non ut eius filius de Maria virgine, sic insinuat nobis graciam Dei, qua homo, nullis precedentibus meritis in ipso exordio nature sue, quo esse cepit, Verbo Dei copularetur in tantam persone unitatem ut idem ipse esset Filius Dei qui filius hominis; ac sic nature humane suscepcione fieret quodammodo ipsa gracia illi homini naturalis que nullum peccatum posset admittere."
7921,337,25,79,"top","Oportet ergo theologum capere tanquam principium quod Deus libere contradictorie assumpsit illum hominem sicut libere contradictorie produxit fabricam huius mundi, et huiusmodi effectuum causa est eterna Dei volicio, et per consequens essencia ac bonitas Dei nostri cuius non est querenda causa ulterior. Et sicut respondetur querenti, 'Quare Deus produxit mundum in illo loco vel in illo tempore pocius quam quocunque alio?' - quod hoc est necessarium ex supposicione, eo quod non posset illum mundum producere nisi ipsum produceret in illo loco et in illo tempore; ita respondetur querenti - 'Quare Deus assumpsit illum hominem?' - quod hoc est quia Deus voluit assumere hominem ad complecionem sue fabrice, et non potuit "
7922,337,25,80,"bottom","assumpsisse hominem, nisi illum hominem assumpsisset. Sicut enim ille locus et illud tempus individuatur ab illo mundo, sic quod ubicunque vel quandocunque Deus produxerit illum mundum, hoc fecisset in illo loco et in illo tempore. Sic illa humanitas, que est Iesus, sufficienter individuatur a Verbo, sic quod posita illa consequitur suppositacio sui a Verbo; et quamcumque aliam humanitatem per impossibile Verbum assumpsisset illa humanitas foret Iesus. Dimissis ergo casibus et conclusionibus ex illis inaniter coniecturatis, teneamus confessionem quod dicta 'scriptura solvi non potest'; quia, si non fallor, maior pars heresum circa incarnacionem Christi in isto devio titubavit."
7923,337,26,80,"top","Nam aliqui ponebant Christum esse purum hominem et non Deum: aliqui autem e contra dixerunt ipsum esse purum spiritum et non substanciam corpoream ex corpore et anima compositam. In prima parte erant Ebionite tempore beati Iohannis evangeliste dicentes Christum esse purum hominem et non Deum; et ista est heresis 10 quam recitat Augustinus in libro suo de Heresibus. Post eos consecuti sunt Theodosiani heretici, qui divinitatem Christi conformiter negaverunt; et hec est Heresis 33. Post eos consecuti sunt Pauliniani, qui negaverunt Christum semper fuisse, quia non antequam fuit natus de virgine, et, ut verbis utar Augustini, 'Christum non aliquid amplius quam hominem putaverunt'; et illa est Heresis 44. Et post eos consecuti sunt Photinus et Philaster cum suis discipulis eadem heresi dampnati, ut recitat Augustinus Heresi 49. Postea consecuti sunt Arriani et Appollinariste negantes tam Christi divinitatem quam eius humanitatem ut recitat Augustinus Heresi 49 et 55. Meicagismonite negant cum Arrianis eandem esse substanciam Patris et Filii, ut recitat Augustinus Heresi 58. Proclianiste et Patriciani negaverunt Christi humanitatem, "
7924,337,26,81,"bottom","ut patet Heresibus 60 et 61. Et postea consecuti sunt Priscillianiste dicentes cum Manicheis quod nulla caro est a Deo bono sed a Deo malo, et per consequens Christus  non est Deus et homo. Hi autem secundum Augustinum Heresi 70 apocrifa sump serunt tanquam autentica, scripturam sacram vertentes ut hodie ad suam heresim confirmandam. Sed et Sabelliani erraverunt in divinitate Christi concedentes confuse Patrem esse Filium et Spiritum Sanctum, seducti paralogismo vocato expositorio, ut ibi recitat Augustinus. Nona heresis, quam Augustinus recitat 73, posuit divinitatem doluisse cum figeretur caro Christi in cruce: et isti, sicut Patripassiani, haberent hodie fautores plurimos."
7925,337,27,81,"no","Nam ut asserunt negantes formas universales, ista foret racio insolubilis lumini naturali - Filius Dei patitur, et ipse est deitas; ergo deitas patitur sive dolet - .Et eadem deduccio valeret Sabellianis - Si Verbum patitur, et ipsum est eadem essencia vel substancia in numero, que Pater vel Donum; ergo uterque eorum patitur; et per idem quelibet persona divina indifferenter fuit homo, nascitur de virgine et suscepit omnem predicacionem temporalem, quam Verbum suscepit - .Et confirmacio illius est quod maior est unio Verbi ad naturam divinam ac personarum ad invicem quam est corporis ad animam; sed anima naturaliter compatitur corpori; ergo multo magis tam deitas quam utraque persona compatitur Christo passo."
7926,337,28,81,"top","Sed constat nutritis in materia De Universalibus quod substancia, essencia, vel natura divina, quod idem est, non potest pati ab aliquo vel moveri. Nec est color - si persona, que est communis humanitas, patitur, tunc et illa - cum natura communis abstracta non recipit formaliter predicaciones huiusmodi personales. Et multo evidencius non "
7927,337,28,82,"bottom","oportet Patrem pati, etsi Filius, qui est alia persona et eadem essencia paciatur. Nec esset possibile Verbum pati, Patre non passo; nisi Verbum esset tam aliquid quod non est Pater, quam persona alia quam est Pater. Unde, cum, Verbum sit assumpta humanitas plus distans a Patre quam corpus ab anima, patet quod nec est color concludere - Si anima compatitur corpori, cum utraque sit eadem persona hominis; quod per idem Pater compatitur Filio - cum inter eos sit distinccio personalis. Unde tales paralogismi heretici plus placent hodie tam invenibus quam adultis quam argumenta solida scripturarum. Unde ignorantibus naturam universalium videtur ista deduccio sophistica insolubile argumentum - Si Petrus ridet, Paulus comedit, et sic de aliis actibus personalibus; et omnis homo est natura specifica; ergo illa natura specifica sic ridet aut aliter personaliter operatur - .Et tales argucie, locum et tempus occupantes, ponunt placentes plurimis in numerum evidenciarum probabilium, sed indubie ut Tharsites. Alias autem declaravi in materia De Universalibus, quod communis humanitas non ridet vel comedit, quamvis sit quelibet persona hominis, que sic facit. Correspondenter communis deitas non gignit nec gignitur, nec gaudet humanitus nec tristatur; quamvis sit Pater qui gignit, Verbum quod gignitur et secundum assumptum hominem supra alios mortales patitur et tristatur. Tales intricaciones sophisticas decet theologis evitando cognoscere, cum sint superficiales colores venenosas hereses palliantes et incautos in logica in errores plurimos inducentes. Et hec est racie quare Augustinus tam sedule recitat hereses de Christo cum suis evidenciis ut caucius caveantur."
7928,337,29,82,"top","Sed inter omnes hereses Nestoriana et Eutichiana sunt hodie eo diligencius precavende, quo theologi eciam 'qui videntur aliquid' sunt iam ad sapiendum predictas hereses "
7929,337,29,83,"bottom","proniores. Scribit enim Augustinus de Heresi 89 et 90 in fine libri sui De Heresibus, quod Nestorius episcopus contra fidem catholicam dogmatizare ausus est, Christum Dominum Deum nostrum hominem esse tantum; nec illud, quod 'mediator Dei et hominum' effectus est, in utero virginis de Spiritu Sancto fuisse conceptum; sed postea Deum homini fuisse permixtum, nec Deum-hominem fuisse passum sepultumque dicebat; evacuare contendens omne nostrum remedium, quo Verbum Dei hominem sic suscipere dignatus est in utero virginis, ut una persona fieret Dei et hominis; propter quod sic signanter natus, pussus, mortuus, et pro nostris peccatis resurgens, ascendit in celum. Vidit enim iste Nestorius quod humanitas assumpta non fuit divinitus, et hinc paralogisatus credidit quod non fuit Verbum Dei, concedens cum heresi 73 quod Verbum non patitur nisi divinitas paciatur; et sic, cum illam esse personam sit suppositum, dixit quod in Christo fuerunt due persone; et per consequens Christus vel esset aggregatum ex his, vel persona Verbi non passionata humanitus, ut nec passa, mortua, nec sepulta; quia non vidit quomodo due tam distantes nature possent esse utraque eadem persona. Quidquid autem moderni dixerunt, illo modo intelligunt eum Augustinus, Boecius, Anselmus, et alii capitales doctores concorditer ante Petrum Lombardum. Aliter enim non tam crebro dicerent, quod utraque natura tam corpus quam anima est eadem persona hominis; et quod in Christo tam divinitas quam humanitas est eadem persona Verbi; et quod aliquid, quod nos sumus, recenter factum est Verbum; ut dicit Augustinus super Ps. 80. Ome. 48, 2o de Visitacione Infir morum et alibi."
7930,337,30,83,"top","Euticiani autem volentes declinare a Nestorianis cum Appollinaristis coinciderant in caribdim, negantes naturam "
7931,337,30,84,"bottom","nostram cum proprietatibus et accidentibus ipsam consequentibus per veram humanitatis assumpcionem fuisse in Christo, et per consequens omnes acciones vel denominaciones humanas negant esse in Christo formaliter, nescientes exinde consequi quod toti corpori Christi mistico auferri oporteat que capiti defuissent; ut, si Christus non patitur vel meretur, multo evidencius nullum membrum; cum in capite exemplari oporteat quidquid perfeccionis fuerit esse in posteriores derivatum."
7932,337,31,84,"no","Unde Iudei tempore Christi laboraverunt in ista heresi negantes Christi divinitatem; ut patet Ioh. 10. 'Non, inquiunt, de bono opere lapidamus te, sed de blasfemia; quia tu, homo cum sis, facis te ipsum Deum.' Sed in ista heresi exorbitant Sarraceni dicentes Iesum prophetam eximium sed non Deum."
7933,337,32,84,"no","Iste sunt hereses, quas cum similibus oportet cavere de Christo, confitendo cum ecclesia duas plenas substancias esse Christum, deitatem scilicet et humanitatem; ita quod eadem persona sit perfectus Deus et perfectus homo ex anima racionali et carne in persona Verbi secundum ydemptitatem ypostaticam indissolubiliter coniunctis. Et hinc dicit sanctus evangelista 1 Ioh. 4. 'Omnis, inquit, spiritus, qui confitetur Iesem Christum in carne venisse, ex Deo est; et omnis spiritus, qui solvit Iesum, ex Deo non est; et hic est antichristus de quo audistis quoniam venit, et nunc iam in mundo est.' Oportet ergo volentum infringere latebras antichristi confiteri deitatem et humanitatem insolubiliter, personaliter, et formaliter inesse Domino nostro Iesu Christo."
7934,338,1,85,"no","[Ostendit quod Christus sit univoce homo cum aliis hominibus; et respondendo obiectibus declarat quod Christus est, secundum multorum doctorum testimonia, creatura."
7935,338,2,85,"no","This chapter (A) shows that Christ is a man literally and in the same sense as other men are men; and by the discussion of objections to this statement (B) illustrates further the thesis of Chap. I., that Christ is a creature, in accordance with the testimony of many weighty authorities.]"
7936,338,3,85,"no","Ex istis videtur consequi quod Christus sit univoce homo cum quolibet fratre suo. Probatur tripliciter. Primo sic. Christus est anima eiusdem racionis cum nostra, sicut et corpus eiusdem specifice racionis, que eciam univoce copulatur; ergo est univoce completa humanitas, et sic homo. Non enim est possibile aliquid complete principiari ex principiis omnino similibus cum adequatis principiis, ex quibus principiatur aliquid, nisi conveniat in natura. Cum ergo humanitas Christi et cuiuscunque alterius hominis sic se respiciunt, sequitur quod sunt idem in specie. Aliter enim Christus non esset pocius homo quam ydolum vel ymago; homo enim solum equivoce non est homo."
7937,338,4,85,"top","Confirmatur primo ex hoc, quod nec corpus nec anima, cum sit pars qualitativa suppositi, est per se in specie, sed ipsum suppositum, ad cuius speciem partes huiusmodi reducuntur. Cum ergo Christus secundum deitatem non sit in specie, nec humanitas eius est per se in specie, ut dicunt negantes ipsam esse suppositum; relinquitur quod Christus sit suppositum per se in specie. Sed in qua, rogo, si non fuerit in humana. Nec audebit catholicus dicere quod corpus et anima Christi erant solum fantastica non consimilis speciei cum partibus aliorum hominum. Quando autem "
7938,338,4,86,"bottom","communicatur cum hominibus ponentibus - 'omnia universalia esse signa,' - oportet aliter loqui: ut posito, quod omnis natura humana sit assumpta a Verbo, et ipsum proferat voces et scripta talia - 'homo est animal racionale'  -  et correspondenter eliciat conceptus ut nos facimus; tunc sicut non exinde deficeret species humana ex parte rei, sic forent talia signa univoca vera ut prius, posito quod isti conceptus maneant post assumpciones significantes naturaliter et univoce sicut ante. Aliter enim, solo Christo existente de specie humana, vere sciret ad sensum univocum priorem nedum quod nemo est Deus, sed quod nemo est animal; cum species non esset, deficiente quocunque eius supposito. Quod videtur mihi insanum dicere, cum Christus maxime perficeret genus suum; et per consequens si omnis homo sit Deus, non exinde tollitur species hominis."
7939,338,5,86,"no","2o. confirmatur ex hoc quod Christus est formaliter homo humanitate consimilis racionis cum humanitate alterius: ergo est univoce homo cum alio. Patet consequencia eo quod, quantumcunque subiecta variantur, dummodo forme, a quibus recipiunt predicaciones huiusmodi, sunt consimilis racionis, predicaciones sunt univoce; ut, quantumcunque subiecta corpora variantur, dummodo habent per totum albedines consimilis racionis, sunt alba univoce. Quod autem humanitates Christi et aliorum essencialiter conveniunt exinde evidet, quod dimissa humanitate foret illa consimilis racionis cum alia; ergo cum unio sit sibi accidentalis, eo quod potest manere eadem essencia denudata; sequitur quod stante unione erit eiusdem racionis substancialis cum alia."
7940,338,6,86,"top","3o. confirmatur ex hoc quod Christus est homo, et non Pater neque Donum; quod non esset, nisi Christus plus conveniret cum homine quam Pater; ergo est maior con- "
7941,338,6,87,"bottom","veniencia Christi ad hominem quam Patris ad hominem, vel quam ante assumpcionem fuerat. Et cum non sit pertinens conveniencia nisi vel in genere vel in specie, sequitur quod Christus factus homo convenit in genere cum aliis hominibus, et per idem in specie; quia aliter non foret humanitate nobis similior quam perante, cum conveniencia presupponit unionem. Noto ergo gradu similitudinis vel conveniencie, tunc, cum omnis conveniencia accidentalis presupponit convenienciam substancie generalem, oportet quod secundum humanitatem, qua factus est nobis similis, conveniat nobiscum in genere vel in specie, cum conveniencia in humanitate sit alterius racionis quam conveniencia in aliquo accidente novem generum."
7942,338,7,87,"top","Item omne suppositum speciei humane est homo univoce; Christus est suppositum speciei humane, cum sit filius hominis; ergo est homo univoce. Maior patet ex hoc, quod omne tale suppositum est illa species, et per consequens quiditas vel racio speciei. Et sic eadem est communis racio illi individuo et cuilibet eidem sibi in specie. Cum ergo illa descriptive dicuntur univoce predicata; quibus competit eadem racio predicati, patet quod non potest esse individuum speciei humane nisi sit homo univoce; aliter enim individuum esset homo, et non diffinicio vel quiditas hominis; et hoc esset ponere hominem non esse hominem. Minor autem argumenti patet ex fide. Nam secundum Apostolum ed Hebre. 2. 'nusquam angelos apprehendit, sed semen Abrahe ut fieret per omnia fratribus consimilis;' quia tam secundum naturam corpoream quam incorpoream, et illa sunt omnia. Et consequenter similatus est fratribus suis secundum omnia accidencia positiva naturaliter consequencia has naturas. Aliter enim non esset 'mediator "
7943,338,7,88,"bottom","Dei et hcminum homo Christus,' ut dicit Apostolus prima ad Thimo. 2."
7944,338,8,88,"no","Confirmatur primo ex testimonio Augustini. Nam in De Vera Religione 27; 'Ipsa, inquit, natura suscipienda erat que liberanda.' Et 2o. De Visitacione Infirmorum; 'Homo Deus participatus est nostre humanitatis ut nos participemur sue divinitatis;' et sequitur; 'quod tu es, fieri dignatus est.' Et id idem vadit processus Anselmi in libro suo Cur Deus Homo; et De Incarnacione Verbi; 'quod aliter non fuisset competens satisfaccio pro peccato primi hominis, nisi individuum eiusdem nature, et sic idem in specie, solveret debitum, quod natura debuit creatori suo.' Nec memini me legisse in scripturis alicuius doctoris famosi oppositum. Unde Lincolniensis in suo Exameron dicit quod Christus est homo eiusdem racionis cum aliis. Et idem dicit sanctus Thomas et omnes ponentes universalia ex parte rei. Sed et multi non ponentes universalia preter signa; quia multi philosophi, sive fideles sive infideles, conversantes cum Christo et ipsum sencientes, ut apostoli, haberent conceptum specificum in anima, qui signaret illis univoce illum cum aliis; quia aliter fuisset Christus illusor maximus, qui ad hoc ostendit eius humanitatem humanis sensibus, et verbo docuit ipsum esse verum hominem. Philosophi ergo habentes terminos vel conceptus specificos, quos vere predicarent de pronominibus demonstrantibus recto Christum cum aliis, haberent conceptus univocos Christo et aliis: et hoc sufficit ad univocacionem ac ydemptitatem specificam iuxta sic loquentes. Ergo conclusio."
7945,338,9,88,"top","Confirmatur tripliciter. Primo ex hoc quod peccatum est illudere communicantes per verba vel signa sophistica; sed sic fecisset Christus potissime, si non habuisset aliquam denominacionem univocam cum aliqua creatura; ergo peccasset maxime. Pro assumpto dicitur Ecclesiastici 37. 'Qui "
7946,338,9,89,"bottom","sophistice loquitur, odibilis est.' Et Enchiridion 14. 'Verbis uti ad fallaciam, non ad quod instituta sunt, peccatum est.' Christus autem sepe dixit se esse filium hominis et naturaliter ostendit se esse accidentatum multipliciter; necnon et passionem et mortem et resurreccionem predixit Apostolis ut patet Matth. 16, unde Petro dicenti sibi, 'Absit hoc a te, Domine;' respondit Veritas; 'Vade post me, Sathana: non sapis ea, que Dei sunt.' Et tamen eandem sentenciam Petri dicunt modo scolastici. Sequitur quod vel Christus fuit falsissimus vel illi sunt racionabiliter arguendi."
7947,338,10,89,"top","2o. per hoc quod Christus non foret mobilis, sensibilis, passibilis, subditus patri vel parentibus secundum quod homo: que tamen glosa est maximum refugium negantibus de virtute sermonis scripturam sacram de Christo enunciantem talia. Et consequens sic probatur. Christus non secundum quod homo est univoce aliquid, nec aliqualiter accidentatus cum aliqua creatura: ergo non secundum quod homo est huiusmodi, ut predicitur. Patet consequencia ex hoc quod non est color concedendi, quod Christus secundum quod homo est sic formatus, nisi vel quia homo est sic denominatus, vel quia illa humanitas est sic formata. Primum non valet, cum non sit possibile Christum sic informari ut dicunt. Nec secundum prodest, cum illam humanitatem ponunt esse non suppositum, cui soli debetur accio. Et sic nec illam ponunt concipi, nasci, conversari, pati, ascendere, vel quascumque tales predicaciones personales suscipere. Cum ergo non sit predicacio synecdochica, nisi pars primo et principaliter recipit predicacionem, que exinde secundario toti tribuitur; sequitur quod hec non est construccio synecdochica - Christus secundum humanitatem fatigatur, sicut tristatur aut moritur - cum repugnat illam humanitatem sic denominari; ut "
7948,338,10,90,"bottom","homo non est albus secundum faciem nisi facies sit alba. Et illa est acuta obex contra negantes scripturas cum glosa seipsam inficit plus quam textus. Non ergo Christus secundum quod homo est alicuiusmodi, nisi racio hominis univoce sibi conveniat; quia aliter, quid sibi et homini?"
7949,338,11,90,"no","3o. confirmatur sic. Ad hoc quod satisfaciat pro peccato nature vel generis, oportet quod natura, que peccaverat, emerendo restituat: sed genus humanum peccavit in Adam et suis posteris: ergo oportet idem genus secundum aliquod eius suppositum ut satisfaciat pro peccato; sed non potuit secundum pure hominem: ergo relinquitur quod suppositum impeccabile satisfaciat assumendo eandem naturam in aliqua essencia singulari: quod et factum est per Verbum, ut superius dixerat Augustinus. Et illam racionem tangit Anselmus 2o. Cur Deus Homo cao. 8. que, licet non sapiat nogantibus universalia, saperet tamen cuicunque pio theologo. Aliter enim non conveniencius assumendo humanitatem redemisset Deus peccatum hominis, quam peccatum angeli; cum plus convenit Christus post incarnacionem secundum humanitatem angelo quam homini. Nam 'dii' solum participative non plus in natura cum Deo conveniunt quam ante participacionem: sed tam equivoce dicitur 'homo' de Deo et de angelis quam equivoce 'deus' de creatura et natura divina dicitur: ergo tam equivoce disconveniunt Verbum et homo post incarnacionem sicut ante: sed ante plus conveniebat angelo quam homini: ergo modo. Quid ergo pertinuit Christi meritum humano generi a quo tante distitit? Non ergo satisfecit illud genus hominum quod peccavit; et per consequens manet in pleno debito sicut ante; quod est contra Apostolum ad Colos. 2. dicentem quod 'in Christo Deus delevit cirographum decreti, quod erat nobis contrarium.'"
7950,338,12,91,"no","Confirmatur. Vel est conveniencia maxima, qua Christiani cum Christo conveniunt tantum ex parte signorum, vel tantum ex parte naturarum conveniencium, vel mixtim. Primum dictum est nimium puerile, specialiter cum hoc signum 'homo' summe equivoce significat Christum et alios. Si ex parte signatorum, vel oportet dare eis naturam communem, vel aliter dicere quod in nullo conveniunt, nisi in quo differunt; et sic, ut plus conveniunt, plus differunt; et cum tanta sit conveniencia quanta differencia et e contra; si igitur in infinitum differunt, in infinitum conveniunt, et e contra."
7951,338,13,91,"top","Item, si Christus non sit univoce homo cum aliis, tunc nullum accidens consequens eius humanitatem foret univoce accidens cum accidentibus correspondentibus in suis fratribus. Consequens interimeret totam fidem, spem, et caritatem de Christi incarnacione, et falsificaret scripturas eque nequiter velut Eutichiani et alii heretici supra dicti. Et consequencia patet ex hoc, quod omne accidens individuatur, specificatur, et habet totam essenciam suam a subiecto. Ergo, si subiecta in nullo univoco conveniunt, a maiori vel pari nec accidencia que secuntur; ut, si angelus non sit eiusdem speciei secundum copulatum corpus cum nostro corpore, tunc nec accidencia, que appropriate consecuntur nostra corpora, conveniunt eis nisi equivoce; ut, angelus non dormit, comedit, sentit, gignit, et sic de accidentibus competentibus toti homini: aliter enim essent procreati ab incubis et succubis filii diaboli naturales, et non filii hominum nec proximorum parentum; quod nemo dicit. Si ergo locucio animati psittaci vel inanimati organi non est univoce Iocucio cum humana, saltem secundum speciem specialissimam propter diversitatem specificam subiectorum; multo magis nullum accidens Christum consequens foret eiusdem "
7952,338,13,92,"bottom","racionis cum accidente create substancie; cum subiecta nec specie, nec genere, nec in aliquo univoco convenirent. Non enim plus convenit Christus nobiscum quam deitas, ut sic opinantes concorditer confitentur; et per consequens, cum accidencia non sint nisi modi create substancie, sequitur quod nulla accidencia de genere Iesu nostro conveniant; ut non pocius conceptus est, vel natus humanitus, ambulavit, predicavit, paciebatur sitim, esuriem, opprobria vel flagella, quam deitas ipsa; et sic fuit obiectum maxime illusivum, cum nec fuit quantus, nec qualis, nec aliquod aliorum encium, cum non sit mobilis aut sensibilis eo quod omne tale accidens univocum cum aliis requirit primum subiectum univocum quod informat. Sed Christus in nullo substanciali est nobis similis, ut dicitur; ergo nec in aliquo accidentali: non enim tantum conveniret sicut elementum, minera, bufo, bestia, vel quelibet creatura."
7953,338,14,92,"top","Ideo dicunt sic, opinantes consequenter, sed minus catholice, quod Christus non est mobilis vel accidentatus humanitus. Quod si verum est, tunc indubie non est homo in aliquo fratribus suis consimilis. Quomodo, rogo, haberet fratres, si non sit univoce filius hominis habens eundem patrem et matrem remotos cum filiis aliis, et sic temporaliter conceptus, genitus, atque natus, et sic consequenter, ut canit historia evangelica, conversatus? aut quomodo esset nedum in substancia vel natura vel in aliquo accidente fratribus suis consimilis, si nec in genere, nec in specie, nec in accidente univoco convenirent? Pro certo dicat qui audet! quia ego non audeo tantum subvertere totum sensum historicum scripturarum, cum evangelium sicut et vetus testamentum expresse et absolute attribuit sibi denominaciones accidentales creatas. Quomodo, queso, crederemus aliquid de Christo, si non assercionem propriam, "
7954,338,14,93,"bottom","qua dicit, 'palpate et videte, quoniam spiritus carnem et ossa non habet, sicut me videtis habere.' Ioh. ulto.? ex qua doctrina hauserat ille celicus paranymphus, quando in principio capituli sui dicit, 'Quod fuit ab inicio, quod audivimus, quod vidimus oculis nostris, quod perspeximus, et manus nostre contrectaverunt de Verbo vite, anunciamus vobis'? Et Apostolus ad Hebre. 4o. 'habentes pontificem magnum, qui penetravit celos Iesum Filium Dei, teneamus spei nostre confessionem: non enim habemus pontificem, qui non possit compati infirmitatibus nostris; temptatum autem per omnia pro similitudine absque peccato.' Quod dictum Apostoli ego nescio aliter exponere quam expositum est a sanctis doctoribus. Per hoc ergo quod Iesus est filius Dei, est 'pontifex magnus superior Aaronitis.' Per hoc quod potestate propria 'penetravit celos,' solus ascendit trahens alios secum. Per hoc quod potest compati nobis in natura communi assumpta, factus est nobis propicius; quia ad Hebre. 5o. dicitur 'cum esset Filius Dei, didicit ex his, que passus est, obedienciam.' Experiencia enim temptacionis multimodis didicit humanitus, que aliter non sic sciret. Temptatus enim erat tripliciter a dyabolo, ut patet Matth 4o; et quadrupliciter a Iudeis de potencia, sapiencia, misericordia, et iusticia, ut patet ex decursu evangelii. Non autem intrinsece a seipso. Quarto fuit illa temptacio nobis pro similitudine exemplari ad docendum nos gratis compati et vincere temptatores, quia capitaneus apostolorum 1 Pet. 2o vere testatur quod 'Christus passus est pro nobis, vobis relinquens exemplum ut sequamini vestigia eius.'"
7955,338,15,93,"top","Ista est exposicio sana, cui oportet nos insistere non superaddendo aliam pre timore impugnacionis sophistice de vi vocis. Non quod fuit in capite nostro ficta passio et non "
7956,338,15,94,"bottom","vera, ut dixerunt heretici supradicti; sed veram conversacionem, veram passionem, veram mortem, et alias predicaciones sustinuit; ut meminit Augustinus esse de substancia fidei in De Vera Religione 29o. et Enchiridion 4o cao. 'Nos, inquit, patimur egencias et dolores, sed indubie magis ipse; nam ""pro nobis egenus factus est."" ' 2 Cor. 8o. Et cum in perfecta etate, tenerrima complexione, sensu vivacissimo, non mortificato aliquo membro, in media etate, non supernatante humido  infantili sit passus, patet quo"
7957,338,16,94,"no","Sed arguendo contra illud videtur primo tripliciter quod non debet concedi simpliciter quod Christus sit mobilis. Nam non foret evidencia concludendi quod Christus sit mobilis, nisi ex hoc quod secundum humanitatem est mobilis. Sed talis deduccio non procedit, cum arguitur a secundum quid ad simpliciter. Ergo non est medium concludendi quod Christus sit mobilis. Sicut ergo non sequitur - Christus secundum humanitatem est creatura; ergo Christus est creatura - ; ita non sequitur - Christus secundum humanitatem est mobilis; ergo Christus est mobilis."
7958,338,17,95,"no","Hic dicitur concedendo quod Christus est mobilis cum humanitas sua sit mobilis. Et dicant, qui sciunt, quia pro certo non puto aliam creaturam, sed neque Deum cognoscere quod Deus sit mobilis, nisi ex hoc quod creatura est mobilis que Deo ypostatice copulatur. Et per locum a sufficienti similitudine concedi debet simpliciter quod Christus est creatura, quia tota humanitas eius sibi copulata ypostatice est creatura. Sicut enim negacio includitur in racione creature, que negacio non potest competere divinitati; sic in motu et qualibet forma substanciali vel accidentali in genere: et per consequens, negato quod Christus est creatura, negari debet quodlibet per se inferius; ut, quod est homo, animal, corpus, anima, sive substancia, et multo evidencius quod sit mole magnus, accidentaliter qualis, filius hominis, predicans, passus, locatus, temporaliter natus, sedens, vestitus; quia quodlibet istorum est inferius, indignius, et humilius quam esse substanciam, et presupponit substanciam tanquam subiectum dans eis esse accidentale in genere. Omne itaque per se in genere dicit esse suum possibile esse pro aliqua mensura, pro qua non habet existenciam actualem; et per consequens omne per se in genere dicit se esse creaturam includendo neminem esse primitatis divine."
7959,338,18,95,"top","Unde scriptura sacra anunciat Christum simpliciter esse factum, ut ad Gal. 4o. 'misit Deus Filium suum factum ex muliere, factum sub lege.' 'Non sunt audiendi, inquit Beda, qui legunt ""natum ex muliere"" ' Et credo quod nullus dicit hoc determinatum 'ex muliere' esse terminum distrahentem quin sequatur - factus ex muliere; ergo factus - ; sicut sequitur - compositus ex corpore et anima; ergo compositus - . Et ideo dicit Augustinus Enchiridion 29, quod illam creaturam, quam virgo concepit et peperit, quamvis "
7960,338,18,96,"bottom","fecit; et illam creaturam declarat esse Filium Dei tempore immediate sequente. Et idem dicit in Sermone de Vigilia Epiphanie; 'magnum misterium fuit, quod creator creari voluit': et in Sermone Domini in Monte; 'voluit esse creatura, qui est creator.' Item ad Hebre. 3o. scribit Apostolus: 'considerate apostolum et pontificem confessionis nostre Iesum, qui fidelis est ei qui fecit illum.' Ecce hic dicit absolute quod Deus fecit Iesum. Unde Leo Papa in quodam sermone; 'nova et inaudita convencio, Deus qui eternaliter erat, fit creatura.' Et Lincolniensis in sermone De Natali Domini; 'in spectaculo creacionis conspicitur creator faciens creaturam; in isto spectaculo conspicitur creator factus creatura.' Et Johannes Damascenus cao. 50. 'Christus est creatus et increatus:' unde et cao. 92 concedit quod Christus est creatura."
7961,338,19,96,"no","Item nichil habet Deum ut superiorem nisi creatura: Christus sic habet: ergo est creatura. Minor patet ex confessione Veritatis Matth. 27. 'Deus meus'; et Ioh. 20. 'vade ad fratres meos et dic eis: Ascendo ad Patrem meum et Patrem vestrum, Deum meum et Deum vestrum'; et ad Ephes. 1o. 'Deus Domini nostri Iesu Christi, Pater glorie, det vobis spiritum sapiencie'; et 1a ad Cor. 3o. 'vos estis Christi, Christus autem Dei'; et infra 11o, 'caput vero Christi Deus.' Et ad idem sonat tota scriptura de humanitate Christi; et specialiter illud Veritatis 'Pater maior me est.' Ioh. 14; et illud 'seipsum exinanivit, formam servi accipiens' ad Phil. 2, ut exponit Augustinus primo libro Contra Maximinianum. Non enim audebant sancti doctores inficere scripturam suspicione falsitatis, ut hodie."
7962,338,20,96,"top","Unde Doctor Subtilis super Distinccione 11. 3ii Sentenciarum dicit quod hec proposicio - Christus est creatura - est concedenda simpliciter, si bene intelligatur, sed negabatur propter hereses dicencium Christum esse pure creaturam: "
7963,338,20,97,"bottom","et fingit postmodum responsiones ei, cui non placet sic dicere. Concedit autem consequenter simpliciter cum Augustino quod Christus incepit esse sicut generabatur ex tempore. Unde Doctor Bonaventura super eadem Distinccione dicit quod doctores magis hoc respiciunt, quod potest esse via in falsitatem vel errorem, quam quod ipsa de se sit falsa vel erronea. Unde concedit consequenter quod Christus est homo creatus et non homo eternus, cum sit secundus Adam habens multos homines seniores."
7964,338,21,97,"top","Quandocunque ergo ego dico, quod Christus est creatus vel factus, intelligo catholice, sicut scriptura sacra et sancti doctores me edocent, quod Christus secundum humanitatem est creatus vel taliter temporaliter denominatus. Et illam regulam dat sanctus Thomas 4o. Contra Gentiles 48. 'Nihil, inquit, Deo proprium enunciatur de Christo nisi racione humanitatis vel expressate vel subintellecte: nec e contrario quoad denominaciones eternas, quas homo ille recipit secundum divinitatem.' Et sic eum gloso ac alios quosdam, quando dicunt quod Christus non est creatura; intelligunt enim quod Christus non est secundum divinitatem creatura: quod est necessarium, cum oppositum sit hereticum. Et quod ille sit sensus suus videtur, quia super 2m. Sentenciarum Dist. 11. Quest. 4 dicit quod accidencia creata dicuntur de Filio Dei, non quod ipsa persona eterna his informatur, sed quod natura assumpta his informatur. Quod dictum ego nescio sane concipere nisi intelligendo quod persona Verbi non informetur accidentibus creatis secundum deitatem, sed quod ipsa principaliter informetur eis secundum humanitatem. Nam Verbum predicat et agit actos humanos, informatur virtutibus et beatitudine, sicut substancialiter informatur anima intellectiva et creata racionabilitate. Ideo certum est quod persona Verbi informatur istis accidentibus ac formis creatis, nisi coincidatur in opinionem negantem "
7965,338,21,98,"bottom","mobilitatem Christi simpliciter. Et illa glosa est evidencior et famosior quam glosa data a modernis ad scripturam sacram et dicta sanctorum."
7966,338,22,98,"no","Quidam enim dicunt quod talis modus loquendi transit in abusum: alii quod doctores desipuerunt ignorantes logicam: tercii quod dixerunt impossibilia et heretica propter devocionem exhortacionis. Sed quarti recte intelligunt quod dicta intelliguntur de Christo secundum humanitatem; et ipsi vere intelligunt, specialiter si ponant quod Christus est illa humanitas et non in construccione synecdochica; cum illa humanitas sit totus Christus, et non pars eius formaliter. Synecdochica enim locucio vel evidencia est a quo ad simpliciter, quando parti principaliter attribuitur denominacio, et secundario suo toti; ut hic homo est racionalis vel quantus. Unde quantum ad priores glosantes dicitur quod affeccione inordinata extraneandi in logica, postposita glorificacione scripture, 'dicentes se esse sapientes stulti facti sunt': in cuius signum vix duo concordant tam in sentencia quam in glosa."
7967,338,23,98,"no","Sed obicitur tripliciter contra illud. Primo per hoc quod, si Christus creatus est, tunc est productus ex nichilo, et per consequens aliquando non fuit: quod est impossibile, cum sit Deus. Sed rogo sic arguentes attendere quomodo per idem non sequeretur quod, si  Christus generatus est ex tempore, conceptus, et natus de virgine, ergo habuit esse post non esse: cum omnis generacio substancie sit produccio a non esse substancie ad esse secundum philosophos. Nec negandus est 'liber generacionis Iesu filii David, filii Abrahe,' ut patet Matth. 1o; vel conceptus aut partus virginis, ut patet Luce 1o et 2o; duplicem enim nativitatem Christi catholici concorditer confitentur. Nec est racio quod creacio non competit  Christo secundum esse suum temporale, sicut competit sibi generacio aut incepcio."
7968,338,24,99,"no","Conceditur ergo quod Christus creatus est nedum secundum animam, que est Christus, sed secundum corpus. Nam generatus est secundum corpus, et hoc generacione univoca sicut univoce est homo. Sed omnis alia generacio substancie presupponit eius creacionem: ergo et Christi generacio temporalis. Omnis itaque temporalis nativitas, sicut et motus nature create sensibilis aut insensibilis, presupponit creacionem ut causam, cum prius naturaliter sit creacio simpliciter quam aliqua mocio naturalis. Ex quo plane sequitur, quod omne naturaliter motum prius naturaliter creatur quam naturaliter sic movetur. Cum ergo Christus naturaliter movetur, et per consequens accidens creatum inest sibi formaliter; sequitur quod prius naturaliter est creatus: quia aliter indubie non esset denominatus univoce cum ceteris creaturis. Conceditur ergo quod Christus productus est ex nichilo, et sic aliquando non fuit. Primum patet de anima et de corporea essencia in mundi principio; et secunda pars patet intelligendo Christum secundum illam naturam, qua creatus est."
7969,338,25,99,"no","Sed in istis oportet cavere diligenter et excludere tres sensus erroneos quando dicitur Christum aliquando non fuisse. Primo cavendo ne credatur Christum aliquando secundum deitatem non fuisse, cum Christus eternaliter fuit Deus. 2o. ne credatur Christum secundum esse intelligibile humanitatis ac predestinacionem Dei aliquando non fuisse, cum eternaliter habet esse intelligibile predestinatum esse Filius Dei. Et 3o ne credatur aliquando non habere esse essencie materialis, cum massa essencie materialis et corporee, que est Christus, sit in mundi principio et non possit deficere. Exclusis ergo istis tribus sensibus erroneis, claret quartus, verus sensus catholicus, quod Christus secundum existenciam humanitatis aliquando non fuit. Quod cum sit verum et implicans Christum aliquando non fuisse, eo quod ipse est illa humanitas, est catholice concedendum."
7970,338,26,99,"top","Quod si moveat quemquam quod Christus est creatus vel "
7971,338,26,100,"bottom","factus ex nichilo; rogo, quomodo diceretur, si pro instanti incarnacionis corpus Christi subito per totum creatum limitaretur, et anima tunc creata sibi pro eodem instanti uniretur, et pro eodem instanti natura completa ypostatice sumeretur? Numquid credimus quod Christus non tunc temporaliter produceretur? Baptisemus ergo illam faccionem sive produccionem subitam. Et patet quod non superest nomen competens nisi 'creacio' cum tota humanitas a solo Deo producitur ex puro nichilo precedente temporaliter in effectum: et cum produccio per se et proprie terminatur ad suppositum, relinquitur, quod Christus in illo casu sit factus ex nichilo; et sic omnia argumenta, que viderentur militare contra creacionem Christi in faccione ex virgine, procederent contra illud preter hoc, quod essencia corporea, que est Christus, creata est in mundi principio et interim per patriarchas ac demum per beatam virginem ministerialiter alterata; et revera hoc, licet sit gloriosius, est magis mirabile."
7972,338,27,100,"top","Quod si 2o obicitur quod 'Christus' dicens duas naturas dicit principaliter ac simpliciter naturam increatam, cum analogum per se sumptum secundum famosius  debet intelligi; dicitur, quod si illa evidencia procederet, negandum esset omne predicabile de Christo humanitus, et per consequens totum misterium et fides incarnacionis. Ideo, cum scriptura et sancti doctores concedunt simpliciter utramque maneriem predicatorum de Christo, qui nos sumus ut audeamus tam consolatoriam fidem infringere? Unde Augustinus 2o De Visitacione Infirmorum: 'Cum, inquit, credatur scripture sacre testimoniis sunt alia de Deo Filio nobis propinqua et contigua, et ex ipsa propinquitate sui et contiguitate nobis familiaria, et ex ipsa familiaritate nobis delectabilia. Delectabile quippe est homini et salutare "
7973,338,27,101,"bottom","morienti loqui et saciari de humanitate Christi. Quod enim ""Verbum caro factum est et habitavit in nobis,"" hominis est; quod homo Deus factus est, hominis est: utrumque ergo hoc ineffabile sacramentum hominis est. Quoniam ergo infirmus hominis intellectus, ex sui ipsius humanitate ponderosa ebetatus, 'videns nunc per speculum in enigmate,' non potest Dei divinitatem, ut dignum est, comprehendere; ad illam, que sua est, Christi humanitatem oculum suum intellectualem reflectat, in illa delectetur, ex illa sac"
7974,338,28,101,"top","Sed 3o obicitur per hoc quod hereticum est credere Iesum Christum non fuisse ante concepcionem ex virgine, sicut patet de Heresi 44a. superius recitata. Ymo cum contra- "
7975,338,28,102,"bottom","dictoria non verificantur de eodem, et Christus Deus est eternaliter post et ante; videtur quod, concesso Christum semper fuisse, negandum est, ut contradictorium, eundem Christum aliquando non fuisse."
7976,338,29,102,"top","Hic dico quod, si essem pure gentilis philosophus indifferens omni secte coram capciosissimis logicis intendentibus michi concludere; dum tamen admitterem gracia argumenti istam philosophicam supposicionem et necessariam fidei Christiane, quod eadem persona Verbi est trium naturarum quelibet; ego concederem conclusionem tanquam sine repugnancia consequentem. Pro cuius declaracione primo suppono quod in equivocis non sit contradiccio: 2o quod summa equivocacio sit inter deitatem et naturam creatam, cum in nullo universali univoco conveniunt: 3o quod persona Verbi sit corpus, anima, et deitas singillatim. Quibus suppositis patet ex posicione tam quod iste Christus fuit in mundi principio. Affirmativa patet ex hoc quod illa deitas tunc fuit et ipsa est Christus: negativa autem patet ex hoc quod illa humanitas tunc non fuit, et ipsa est Christus. Sicut ergo non est contradiccio quod homo currit et homo non currit, cum multa sunt quorum quodlibet est homo, pro quorum uno verificatur affirmativa, et pro alio negativa; sic in proposito, cum multa sunt, quorum quodlibet est Christus. Et hinc dicit beatus Ambrosius 3o libro De Spiritu Sancto quoad logicam subtiliter et profunde. 'Generalis, inquit, est fides ista quod Christus est Dei filius et natus ex virgine, quem quasi gigantem propheta describit, eo quod biformis gemine nature unus consors divinitatis et corporis. Idem ergo paciebatur et non paciebatur, moriebatur et non moriebatur, sepeliebatur et non sepeliebatur, resurgebat et non resurgebat; resurgebat secundum carnem, que mortua "
7977,338,29,103,"bottom","fuerat, non secundum Verbum, quod apud Deum semper manebat.' Et quando 'sapiebam ut parvulus,' putabam istum sanctum multum ignarum logice."
7978,338,30,103,"no","Et patet quomodo intelligende sunt negative doctorum in materia de Incarnacione. Unde Ambrosius primo De Trinitate cao 6 dicit quod Christus non est creatura: et tamen constat ipsum expressissime dicere quod Christus suscepit predicaciones humanas univoce cum aliis, in tantum quod dicit eum ad litteram 'profecisse sapiencia et etate,' et ignorasse multa; ut probat, libro 3o. De Spiritu Sancto, auctoritate scripture. Et sic intelligendum est dictum Augustini in sermone De Fide: 'si quis, inquit, dixerit Dei Filium passum, anathema sit.' Exponit enim seipsum ibidem, quod hoc intelligendum est secundum divinitatem, cum affirmativa sit de substancia fidei, scilicet, quod Dei Filius passus est, ut sepe meminit Augustinus. Et ita concordanda sunt alia dicta doctorum, non concedendo contradictoria, sed veritates nedum simul esse veras, sed a quocunque fideli catholice concedendas."
7979,338,31,103,"no","Quod si queritur quomodo dabimus contradiccionem in talibus cum negacio preposita toti non sufficit; dicitur iuxta regulam Aristotelis primo Elenchorum cao 4o, quod enunciando contradictoria de aliquo attendendum est quod illud sit idem ultimum singulare et secundum idem simpliciter et in eodem tempore; ut, quod idem Christus in numero secundum eandem naturam in numero sit simul vivus et mortuus, passus et non passus. Et ita de aliis oppositis est repugnancia."
7980,338,32,103,"top","Unde concedentes quod Christus eciam secundum altissimam naturam in eo non habuit existenciam ante conceptum ex virgine senserunt, ut Augustinus recitat, nimis heretice. Non autem illi, qui concedunt ipsum non preextitisse subintelligendo secundum humanitatem ad sensum expositum. "
7981,338,32,104,"bottom","Contradiccio enim non est nominis tantum, sed et rei et nominis. Et indubie causa quare scola discessit ab illa logica fuit  inanis apparencia sophistica, qua mavult vitare apparenciam redargucionis vel puerilis inconsequencie, quam pausare  in sensu reali scripture. Prima  ad Cor. 4o scribitur: 'nos stulti propter Christum.' Nam apostoli, predicantes Deum  crucifixum et mortuum, et  simul parem Deo et minorem Deo, reputati sunt nimirum stulti tam a philosophis quam a plebeis. Sed 'siquis videtur inter vos sapiens esse in hoc seculo, sic stultus fiat ut sit sapiens' Deo:' ut precipit Apostolus prima ad Cor. 3o., quia indubie gentiles philosophi ex ignorancia logice et methaphisice reputant sensum illum stulticiam esse."
7982,338,33,104,"top","Et si queratur, utrum concedi debet quod Deus aliquando non fuit, sicut generabatur temporaliter vel incepit; videtur michi quod licet illud sane posset intelligi, tamen iste sensus non ministratur ex terminis. Ideo ego concedo negativas solum cum subiectis signantibus geminas substancias in Filio, ut Messias ille homo Iesus aliquando non fuit: quia in illis intelligo naturam que incepit esse et aliquando non fuit. Non sic autem in nominibus appropriate competentibus deitati. Conceditur tamen quod Deus fuit natus de virgine, passus et mortuus. Sed illud probabitur resolvendo predicacionem ad hominem sic formatum. Et ex hoc non sequitur quod Deus aliquando non fuit, sed quod secundum hominem aliquando non fuit. Nec est incepcio vel generacio Deo conveniens, Deum esse et ipsum aliquando non fuisse: sed sic ex esse aliquando humanitus et ex negacione, que est, antea humanitus non fuisse, cum instanti et aliis principiantibus illum motum. Et patet quod non     sequitur - Christus aliquando non fuit; et ipse est Deus: ergo Deus aliquando non fuit - propter ex- "
7983,338,33,105,"bottom","traneacionem supposicionis. Unde si concedimus quod Deus genuit Deum et Deus non genuit Deum, licet tantum sit unus Deus propter distinccionem personarum; quanto magis concederemus quod Christus est factus et Christus non est factus, licet tantum unus sit Christus: cum sicut Deus est tres persone, sic Christus est tres nature, longe nobis manifestius disparate. Et patet exemplariter quomodo respondebitur ad questiones et communes obiectus in ista materia seminatos."
7984,338,34,105,"bottom","Cap. VII."
7985,338,35,105,"no"," [Declarando Christi mobilitatem explanat sensum scripture multis ambiguum, quomodo sapiencia summe mobilis sit habitu inventa ut homo."
7986,338,36,105,"no","The sense in which Christ is subject to change (mobilis) is defined by discussing Wisdom vii. 24, 'Wisdom is more moving (mobilior) than any motion,' and Philipp. ii. 8, 'found in fashion (habitu) as a man.']"
7987,338,37,105,"no","Secundo principaliter arguitur non esse concedendum quod Christus sit mobilis. Nam si Christus sit mobilis, tunc Deus est mobilis: sed nullus Deus est mobilis: ergo nec Christus. Minor sic arguitur. Aliqua res est immobilis: sed nulla, si non Deus: ergo Deus est immobilis: et cum unus Deus sit omnis Deus, sequitur quod omnis Deus et per consequens omnis persona divina sit simpliciter immobilis, et per consequens nulla est mobilis. Si ergo Deus sit mobilis, et omne aliud a Deo sit mobile, sequitur quod omne ens sit mobile, et sic nullum immobile. Ex quo sequitur quod Christus non sit passus, mortuus, aut cum hominibus conversatus, cum tunc esset destructibilis et adnichilabilis."
7988,339,1,106,"top","Hic dicitur quod necesse est aliquam rem esse omnino immobilem: quod patet tripliciter. Primo ex hoc quod omne motum oportet inniti alicui fixo immoto: universitas creata est mota: ergo oportet illam inniti alicui fixo immoto: sicut ergo mixta terrestria innituntur orbi terre, qui non commovebitur secundum centrum fluctuans huc aut illuc, sic omne motum cum sit ordinatum sic moveri ab alio oportet stare in suis limitibus secundum ordinacionem principaliter ordinantis: quia cum moveri sit imperfeccionis et posse movere perfeccionis simpliciter, patet quod prius est pura perfeccio quam imperfeccio exemplata. 2o. patet idem ex hoc quod veritates multe eterne, tam affirmaciones quam negaciones, sunt omnino immobiles; ut 'quod nichil simul est et non est'; 'quod multa encia possunt esse,' etc. Cum ergo omnem rem racionis oportet fundari in absoluta essencia, sequitur quod oportet dare essenciam vel naturam immobilem, cui innixe predicte veritates immobilitatem suscipiunt. 3. patet idem ex hoc quod illa prima natura est in fine perfeccionis possibilis, quia aliter non esset summe perfecta; sed si posset moveri, posset perfici: ergo moveri non poterit. Si autem moveri posset, hoc foret potissime obiective: sed eternaliter ordinat omnia, cum non capit suam speculacionem aut praxim a rebus extra: ergo non movetur a suis effectibus obiective; et multo minus localiter, augmentative, vel alterative: aliter enim esset in eo passiva potencia ante actum mixta cum potencia activa, cum aliud sit posse movere et aliud posse moveri: et sic varie posset perfici et imperfici, quod non competit summe bono. Supposito ergo, quod sit aliqua res et aliquid omnino immobile; consequenter dicendum est quod necesse est quidquid, quod poterit esse, esse mobile. Patet sic. Non est possibile aliquid esse nisi illud sit essencia creata "
7989,339,1,107,"bottom","vel essencia increata; omnis essencia creata est mobilis; omnis essencia increata est mobile: ergo conclusio. Minor patet ex hoc quod essencia increata est suppositum mobile: ergo illa est mobile: consequencia patet, quia ipsa est res mobilis eo quod est persona Verbi, que moveri poterit, et nedum hoc, sed habet naturam sibi unitam secundum quam moveri sufficit."
7990,339,2,107,"top","Et sic intelligo illud Sapiencia 7o, 'omnibus mobilibus est mobilior sapiencia': quod dictum, ut michi videtur, potest catholice intelligi et vere ad litteram de Sapiencia eterna suo tempore incarnata; que, cum attrita sit secundum humanitatem assumptam propter scelera nostra, bonificans et vivificans omnia ultra hoc quod sufficeret vel poterit alia creatura, habuit nimirum mocionem fontalem, qua principiat quasi vita omnem mocionem mundi sensibilis et cuiuslibet sue partis. Sicut ergo Aristoteles 8o Physicorum: 'Ymaginatur motum primi mobilis esse quasi vitam viventibus cum mediante illo influitur perfeccio mundo supposito'; sic verissime sine ficticia illa Sapiencia est primum mobile efficacia et dignitate secundum assumptum hominem, mediante cuius motu primo omnium totus mundus ante et post perficitur; cum quelibet alia creatura per Christi passionem ad perfeccionem primariam, qua Deo serviret placato et homini, instauratur. Non quod propter devocionem finguntur falsa; sed quod verissime de vi sermonis secundum seriem verborum primum mobile sit sapiencia increata; et quod eius motus vel passio perficit [hominem] plus quam motus celi quamlibet creaturam [aliam] post vel ante. Nam quelibet creatura "
7991,339,2,108,"bottom","citra hominem debet ex institucione primaria servire homini; et sic peccato primi hominis, a quo hodie redundanter haberet perfeccionem ipso stante in originali iusticia, quodammodo peioratur. Cum ergo, per passionem et per consequens per mocionem huius Sapiencie, facta plena satisfaccione, sit natura humana gloriosius restituta; patet quod ista passio rectificat omnem operacionem nature, que humano generi est subiecta: et cum omnis servitus post et ante facta humano generi, non interveniente ista redempcione, foret quodammodo cassata, patet quod compendiosius motu celi vivificat preterita et futura: et cum exinde dolus et peccatum demonum mitigatur, lectum angelorum consorcium augmentatur, patet quod ultra possibilitatem motus celi spiritualem bonificat creaturam. Nec mirum; quia motor intrinsecus huius motus fuit non intelligencia, motrix orbis, sed spiritus preciosissimus Filii hominis et Dei Filii naturalis, qui est 'tanto melior angelis effectus, quanto differencius pre illis nomen hereditavit;' ut dicit Apostolus ad Hebre. primo cao, quando dicit quod 'Deus proposuit instaurare in Christo omnia, que in celis et que in terra sunt'; ut exponit Gregorius 31o Moralium cao 38."
7992,339,3,108,"top","Sic ergo intelligendo per Sapienciam personaliter Verbum Dei, ut docent Augustinus et Ieronimus, concedendum est quod ipsa sit summe mobilis; ymo plus attendendo ad litteram concedi potest quod dicta Sapiencia nedum fuit plus mobilis, sed plus effectualiter movebatur quam alia creatura quoad velocitatem, quoad compendiositatem, et quoad generalitatem. Quoad velocitatem, quia pro instanti sue generacionis plena carismatum; post verisimiliter in sua ascensione movebatur recte tam velociter ut primum mobile circulariter, vel ut est possibile quod aliquid moveatur, quia causa tardacionis post  discipulorum intuitum non est "
7993,339,3,109,"bottom","faciliter fingenda: Christus ergo ex se ascendendo a limbo ad celum ultimum pertransiit velocissime longissimum spacium transmeabile. Quoad compendiositatem patet quod eius brevis passio reduxit totum mundum post et ante ad maius temperamentum quam motus perpetuus primi mobilis suffecisset: prima enim secundum Aristotelem sunt quantitate minima. Quoad generalitatem patet, cum Christus sit creatura corporea et creatura incorporea, quarum utraque multipliciter movebatur, quod sit ceteris plus mobilis: movebatur quidem generacione et morte, augmentacione et alteracione, et demum motu locali multiplici super terram, aquam, et aerem pulsione, traccione veccione et vertigine, ut actu illo imperfecto reduceret suos ad quietem perpetuam. Unde sicut naturalis philosophus commendat motum tanquam signum efficax nedum ad philosophandum sed ad intentum nature perficiendum, sic nimirum commendat theologus voluntariam passionem. Et constat ex 3o Physicorum quod passio vel est motus vel accidens multum cognatum motui. Sic ergo verissime de virtute sermonis dicitur 'Sapiencia' Dei Patris 'omnibus aliis creaturis mobilior.'"
7994,339,4,109,"top","Sed obicitur contra hunc sensum per hoc, quod Christus non est ante incarnacionem; et per consequens scriba huius scripture non intendebat ad litteram mobilitatem Sapiencie incarnate. Hinc dicitur quod, quidquid fuerit de consequente, consequencia non valet; quia, cum apud Deum omnia que fuerunt sunt presencia, certum est quod auctor huius scripture satis cognovit quomodo 'Christus maneat in eternum' iuxta illam vocem vasis eleccionis sue ad Hebre. 13o. 'Iesus Christus hodie et cras ipsc et in secula.' Et illud egregie declarat Ieronimus in Epist. De Assumpcione Beate Virginis ad Paulam et Eustochium: 'Christi quidem incarnacionem, hoc est quod Christus suo tempore incarnatur, cognovit patriarcha Abraham iuxta testimonium Veritatis Ioh. 8o. 'Abraham pater vester exultavit ut videret diem "
7995,339,4,110,"bottom","meum,"" id est, tempus incarnacionis et non solum diem eternitatis; ""vidit et gavisus est."" ' Cui Augustinus Ome. 43 adicit argumentum. 'Quando, inquit, Abraham, Gen. 24o., misit servum suum, ut peteret uxorem filio suo Ysaac, hoc eum iuramento obstrinxit, ut fideliter quod iubebatur impleret. Magna enim res agebatur, quando Abrahe semini coniugium querebatur. Sed, ut hoc cognosceret servus quod noverat Abraham, quod nepotes non carnaliter affectabat, nec de suo genere carnale aliquid sapiebat; ait servo que"
7996,339,5,110,"no","Et idem 2o. declarat Ieronimus de prophetia patriarche Ysaac sencientis Christum odore prophetico, Gen. 27. quando dixit, 'Ecce odor filii mei sicut odor agri pleni, quem benedixit Dominus.' Et ita de singulis patriarchis. Cum enim ipsi eadem fide salvati sunt nobiscum, patet quod ipsi crediderunt incarnacionem Domini sicut et nos; et per consequens Dominum suo tempore incarnari. 'Constat, inquit Ieronimus, tempus non preiudicasse sacramento uniti hominis ac Dei.'"
7997,339,6,110,"top","Et patet ad obiectus garulos sophistarum, quibus invehunt contra oraciones ecclesie quibus rogat Dominum 'per incarnacionem, nativitatem, circumcisionem, baptismum, ieiunium, passionem, mortem, resurreccionem et ascensionem a periculis liberari'; Inanis, inquiunt, est oracio suggesta, cum omnia predicta nec sunt nec possunt esse.' Sed constat quod unumquodque illorum, cum sit nobis preteritum, et futurum suo tempore patribus veteris testamenti, [quod] "
7998,339,6,111,"bottom","vere est pro suo tempore et per consequens causa misericordiam impetrandi: non quod quidquam scrupulosum in nostra lege celamus, quod non audeamus disputacioni cuiuscunque philosophantis ostendere. Et illum modum loquendi docet Ieronimus ex illo dicto Iude. 'Iesus, inquit, populum ex Egipto salvans secundo eos, qui non crediderunt, perdidit:' et Apostolus 1a ad Cor. 10o: 'neque temptemus Christum sicut quidam eorum temptaverunt;' non quod iam esset Iesus Christus natus ex Maria virgine, sed quia illa illa persona, que tempore suo est Christus, est eterna et sempiterno Dei consilio incarnata et materialis essencia semper presto. Sic ergo sancti patres, in quocunque tempore fuerunt, sciverunt vere Christum esse, fuisse, et fore; et proposiciones formate ab eis fuissent vere - Christus est, fuit, vel erit incarnatus - quamvis tunc non fuisset ita quod Christus est incarnatus. Nam, ut sepe dixi, sicut proposicio potest esse hic vera cum hoc, quod hic non sit suum primarie significatum, sed satis est quod ipsum sit alicubi: correspondenter proposicio potest esse nunc vera cum hoc, quod nunc non sit suum primarie signatum, sed satis est quod ipsum sit aliquando. Et sic intelligendus est Augustinus cum aliis doctoribus quod eadem est fides patrum tam novi quam veteris testamenti. Nam incarnacio, mors Christi, et adventus ad iudicium sunt fides credita, a qua fide absit falsitas, sive ficticia etc. Unde Gregorius 23o Moralium cao. 15 exponens illud Iob. 33o, 'semel loquetur Deus, et secundo ad ipsum non repetet,' ita scribit: 'In Deo ideo dicere quodlibet tempus audacter, licet quod in eo nullum proprie dici licet.' Unde notat causam eius 30o. Moralium cao. 5o dicens quod Deus preteritorum non reminiscitur, cum ipsa que in semetipsis "
7999,339,6,112,"bottom","pretereunt eius intuitu semper presencia assistunt: et exemplificat satis notabiliter 34o. Moralium cao. 5o. tripliciter: unde 9o. Moralium 25 expresserat illud diffusius exponens illud Iob. 10. 'Numquid sicut dies hominis, dies tui?' 'Deo, inquit, nec transacta pretereunt, nec adhuc ventura, que non apparent, desunt; quia is, qui semper esse habet cuncta sibi presencia, conspiciti.' Et idem dicit Anselmus Monologion 19o. Ideo, ut sepe dixi, nisi omne tempus preteritum vel futurum fuerit Deo presens, paterentur theologi magnas angustias in exposicione scripturarum ut Ps. 21o. tempore David dicit dicta Sapiencia: 'foderunt manus meas et pedes meos:' et sic de multis scripturis, que pueriliter essent sine racione posite sub ita disparatis temporibus nisi ad imprimendum in nobis quod immensa Dei eternitas coassistit omni tempori preterito et futuro. Unde ad istum sensum loquitur sapiencia Ecclesiastici 47o: 'Christus purgavit peccata ipsius.' Et patet quod facta instancia non impugnat sensum datum ad istam scripturam, 'omnibus mobilior est Sapiencia.'"
8000,339,7,112,"no","Sunt autem multi alii sensus huic littere adaptati. Ut hi dicunt quod extensive loquendo de motu Sapieneia increata movetur obiective a cognitis terminantibus eius actum. Hi dicunt cum tot sint motus genera quot et entes, et Deus ad omnem punctum mundi continue adquirit dominia, est in illa manerie motus relacionis 'summe mobilis.' Tercii autem dicunt quod in omni motu est dare ordinem prioritatis et posterioritatis secundum successivam denominacionem subiecti in materia motus, et omne tale secundum esse intelligibile ordinatum et descriptum est eternaliter in Sapiencia increata, et secundum illas raciones dicitur figurative 'summe mobilis.' Sed prior exposicio, cum sit literalior de virtute sermonis, verior, et fidei conformior, plus placeret."
8001,339,8,113,"no","Unde quamvis auctor scripture intenderit omnes istos sensus, primum tamen principalius, ut sit introitus ad alios consequentes. Et sic Augustinus de virtute sermonis salvat textus scripture plus imbrigabiles ut illud Ioh. 14, 'Sermonem quem audistis non est meus, sed eius, qui misit me, Patris.' Dicit enim illud Ome. 76a. esse verum de virtute sermonis: 'non, inquit, miremur, non paveamus: non est minor Patre, vel impar sibi: non enim mentitus est; ""qui me non diligit, sermones meos non servat:"" non est hic"
8002,339,9,113,"top","Et sic intelligendus est sensus Apostoli ad Philipp. 2o. quod Christus, cum in forma Dei esset, non rapinam arbitratus est esse se equalem Deo; sed semetipsum exinanivit formam servi accipiens.' Pro cuius intellectu notandum quod sicut forma "
8003,339,9,114,"bottom","Dei est deitas, sic forma hominis est humanitas. Utraque enim est forma substoncialis; cum quelibet persona divina sit illud quo est Deus, quia Deus formaliter deitate; sicut quelibet persona hominis est illud quo est homo, quia est homo formaliter humanitate. Utramque autem harum formarum habet ut subiectus eis formaliter; unam tamen habet absolute necessario; et aliam accepit ex tempore. Et istam altissimam methaphisicam de formis vellem nostros theologos, etsi non in methaphisica Aristotelis, saltem in verbis Apostoli compendiose addiscere. Ex quo patet, quod non ex propria reputacione vel arbitrio proprio sine veritate substrata vendicavit se esse equalem Patri, quasi raperet sibi honorem Patri debitum, ut facit Sathanas; cum naturaliter et communiter inest sibi cum Patre et Spiritu Sancto esse Deum. Quod co-inest sibi et Patri, ostenderat quando dixit, 'Ego et Pater unum sumus.' Augustinus autem format talem racionem; 'Nichil quod est naturale et essenciale supposito est rapina: sed Christum esse equalem Deo est naturale et per se inest Verbo: ergo hoc non est rapina. Sed faciendo se esse naturam visibilem exinanivit misericorditer semetipsum: semetipsum dicit propter ydemptitatem persone que est filius hominis et Dei Filius: exinanivit dicit, quia fecit se ad extra esse naturam corpoream, que, [cum] in mundi principio prius originem quam formam habeat, est inanis.' Ad quem sensum, ut exponit Augustinus 12o. Confessionum, scriptura in principio Gen. dicit, 'terra erat inanis et vacua.' Nec video quomodo exinanicio pocius possit intelligi quam quod sit res extra facta inanis essencialiter sic ut sit exinanita. Et hoc est verum de Christo ad litteram, cum sit trium natu- "
8004,339,9,115,"bottom","rarum quelibet. Et hinc vere dicit Veritas, Ioh. 14o. 'Pater maior me est:' quia, cum Christus sit tam equivoce divinitas et humanitas, potest respectu predicati absoluti intelligi secundum racionem divinitatis vel secundum racionem humanitatis, sicut exigit predicatum. Et patet ex dictis superius quod non est repugnancia - Pater est maior Christo - et - idem Pater est simpliciter equalis Christo - : ymo, intelligendo personam Christi secundum duas naturas equivoce, non est repugnancia inter ista - Pater est maior Christo - et - idem Pater non est maior Christo - : nec debent tales predicaciones abici de virtute sermonis quod sunt figurative, quia per idem negaretur hoc - Ego et Pater unum sumus - Pater et Filius et Spiritus Sanctus sunt unus Deus, etc: - cum in prima sit equivocacio, et in secunda concepcio personarum. Ymo, si non fallor, omnis locucio nostra de Deo est figurativa, ut quandocunque dicitur quod Deus est mobilis, natus, passus etc. est construccio non synecdochica sed figura que antropospatos dicitur, quando scilicet humana passio Deo attribuitur; ab antropos homo et patos passio. Non enim habemus nomina, que sine figura Deum signent."
8005,339,10,115,"top","Redeundo ergo ad propositum conceditur quod aliqua res, quia natura divina, est omnino immobilis, sic quod nullo modo moveri poterit, licet sit suppositum mobile, ut puta, Christus passus. Patet ista logica in exemplo. Nam natura divina est Verbum tam eternaliter quam temporaliter genitum, et tamen ipsa non est genita, et talis essencia materie prime est suppositum ignis compositum ex materia et forma: et tamen ipsa materia non potest sic componi. Petrus comedit, moritur, vel aliter transmutatur; et tamen natura specifica, que est Petrus, non potest taliter transmutari. Ideo in omnibus istis similibus oportet diligenter attendere ad predicacionem secundum essenciam et formalem. Et patet quod non sequitur - Deus est mobilis, et omne aliud "
8006,339,10,116,"bottom","a Deo est mobile: ergo omnis res est mobilis - quia aliqua res non est mobilis. Et si queratur - Quid non est mobile? - potest dici equivocando, quod nichil non est mobile, quia natura divina est mobile: et sic, intelligendo predicacionem secundum essenciam non formalem, omne, quod est, est mobile."
8007,339,11,116,"top","Quod si dicatur istam responsionem, cum sapiat contradiccionem, interimere disputaciones theologicas, cum incidit in redargucionem, que est meta vilissima respondentis; dicitur quod multum proficeret modum disputandi sophisticum, principaliter propter apparenciam arguentis et redargucionem patulam respondentis, ex peccato Luciferi introductum, esse in scolis theologis pretermissum. In cuius signum prima questio, quam scriptura meminit, est a dyabolo introducta. 'Cur, inquit serpens, precipit vobis Deus ut non comederetis de omni ligno paradisi?' Gen. 3o. Unde omnis questio attestatur indubie super ignoranciam vel peccatum. Tamen non negandum est, quin questiones theologice possunt tractari meritorie, cum Veritas quesivit a peccatoribus plurimas questiones. Oportet tamen quod utrobique intendatur Dei gloria augmentanda, sophistarum superbia destruenda, et ignota veritas detegenda: omne autem quod amplius est in disputacione theologica 'a malo est:' ideo questio, sicut et iuramentum, occasione vel pena peccati introducta est. Et ista est sentencia Augustini 2o De Doctrina Christiana 31o, ubi docet in disputacionibus cavere rixandi libidinem et ostentacionem frivolam puerilem. Nec ducunt argucie sophistarum theologos ad metam aliam, sed detegit eorum versuciam arundineam qua prius pompaverant; et hoc ex propriis eorum principiis. Unde frequenter, ut colores sapiencie sophistice minus appareant, obvio eis negando negativas, que ad sensum equivocum satis catholice concedi potuerunt; ut, dando exclusivam huius "
8008,339,11,117,"bottom","universalis - omnis res est mobilis, - formo sic exclusivam, ut apparencia sophistica sit minus evidens - tantum res mobilis est res - quod est falsum pro rebus eternis. Concedi tamen posset quod nichil aliud quam mobile est res, accipiendo 'mobile' essencialiter substantive; et tamen aliud quam mobile est res, posito quod 'mobile' predicetur formaliter adiective. Sed Augustinus et alii sancti non curarunt de istis apparenciis sophistarum. Unde in Dialogo ad Felicianum, 'genuit, inquit, et non genuit Maria Filium Dei.'"
8009,339,12,117,"no","Sed ulterius arguitur quod Verbum Dei non sit simpliciter mobile racione assumpti hominis. Nam nulla persona movetur propter habitum vel accidens essencialiter separatum: sed humanitas Christi est habitus Verbo Dei accidentaliter copulatus: ergo propter eius laceracionem vel passionem non sequitur passio Verbi Dei. Confirmatur triplici exemplo. Primo ex hoc quod homo non laceratur vel comburitur, etsi vestimenta eius taliter paciantur. 2o. ex hoc quod humanitas conceditur per tempus notabile non fuisse: quando tamen non conceditur Verbum Dei conformiter non fuisse, non ergo sequitur - si ista humanitas movebatur post a non esse acquirendo essendi terminum, tunc et Verbum - . 3o. confirmatur ex figura Abrahe patriarche, qui cum voluit Gen. 22o. immolare filium suum Ysaac, non hunc occidit sed arietem, quem vidit post tergum herentem cornibus. Cum ergo passio Christi fuit per Ysaac allegorice figurata, videtur quod non persona Christi, sed eius humanitas, fuit passa."
8010,339,13,117,"top","Hic dicitur quod non esset concedendum Verbum pati propter passionem sue humanitatis, nisi Verbum esset personaliter illa humanitas. Sed quia Verbum ex integro est illa humanitas tam secundum corpus quam secundum animam, et acciones ac passiones sunt primo suppositorum; patet quod illa humanitas non pateretur vel ageret, nisi "
8011,339,13,118,"bottom","quia Verbum, quod est eadem ypostasis vel persona, sic agit vel patitur. Firmiter itaque est tenendum quod Verbum Dei et per consequens Deus ipse pendebat dolens et passus in cruce, et sic de ceteris humanis actibus quos evangelium de Iesu prosequitur. Et sic, licet humanitas Christi sit essencia, substancia, vel natura separata non conservative sed essencialiter a deitate, que Christus est; non tamen sic separatur quin sit persona Christi."
8012,339,14,118,"no","Sed pro nomine 'habitus' est notandum quod 'habitus' quadrupliciter sumitur, ut exponit Augustinus 83 Questionum Questione 73a. exponendo illud Apostoli ad Philipp. 2o. 'habitu inventus est ut homo.' Primo pro sapiencia, que est veritas, quam addiscimus, que manens non mota movet animam, quam informat. 2o. pro alimentis habitis mutantibus corpus, quod nutriunt, et digestione mutatis. Omne quidem substanciale nobis adiacens, quod mutat et mutatur adiacendo subiecto, dicitur 'habitus' huiusmodi: 'habitus' quidem, quia denominat subiectum habere quod sibi accidentaliter adiacet. 3m. genus est quando habituata formantur a subiectis habituatis  perfeccius quam quando membris aptata induuntur. 4m. genus habitus, ut anulus in digito. Omnia autem hec quatuor, cum denominant substanciam habituari vel habere, dicuntur in predicacione secundum essenciam esse 'habitus;' ut 'motus' dicitur materialiter esse res, que est motu dicto formaliter acquisita, ut patet 3o. Physicorum 9o. 4o. Sumitur autem sufficiencia illorum quatuor penes hoc, quod primus habitus mutat substanciam cui advenit et non mutatur; secundus mutat et mutatur; tercius mutatur et non mutat; quartus nec mutat necessario nec mutatur."
8013,339,15,118,"top","Sed preter hec quatuor, que in se sunt substancie, sumitur habitus apud philosophos formaliter ad duos sensus "
8014,339,15,119,"bottom","equivocos. Primo pro qualitate preternaturali de prima specie qualitatis; sive sit corporis habitus, ut sanitas; sive habitus anime, ut virtus intellectualis aut moralis; habitus autem spiritualis ex habitu primo modo dicto materialiter generatur, sicut habitus corporalis efficitur ex secundo. Sed secundo modo sumitur habitus pro forma respectiva de 10o. genere, quod est habere, possessio, vel habicio, et talis habitus causatur ab habitu tercio et quarto modis materialiter intellectis: 'divicie' enim denominant homines divites, possessionatos, vel habentes formaliter."
8015,339,16,119,"no","Et patet quod ille sex maneries habitus sunt satis equivoce. Dicitur ergo quod humanitas assumpta a Verbo est habitus tercii modi, cum accidit enti in actu, non mutans vel faciens ipsam aliam personam quam prefuit. Ideo dicunt sancti quod humanitas est quasi vestis detegens deitatem; et religiosi, qui Christum induunt, habent habitus corporis; hoc notantes, quod accidit Deo humanitas, sed non inseparabiliter. Ideo dicit Augustinus in Dialogo ad Felicianum quod humanitas est accidens Verbo, non quod sit res inherens ut accidencia novem generum, cum sit precipua creata substancia; nec quod sit cova Verbo vel sicut passio naturaliter consequens ad subiectum; sed contingenter ex tempore nobis ineffabiliter inest Verbo non mutando naturam, cui advenit, sed formata mirabiliter, quia Verbo Dei ydemptificata vel ypostatice copulata: cum secundum Augustinum primo De Trinitate, 'talis fuit unio incarnacionis, que Deum faceret hominem et hominem Deum.'"
8016,339,17,119,"top","Et patet quod dicta humanitas est forma in tribus conveniens cum formis per se in genere accidentis. Primo in hoc quod presupponit naturam, cui contingenter advenit, longe priorem ipsa naturaliter, quam accidens presupponit creatam substanciam, quam informat. 2o. in hoc quod non facit "
8017,339,17,120,"bottom","naturam, cui advenit, esse quid vel aliud quam absolute necessario semper erat. Et 3o. quod non potest esse sine supposito Verbi Dei, cui inseparabiliter sed contingenter adheret. Et constat quod proprietates proporcionales analogice conveniunt generi accidentis: assimilatur autem passionibus, que dicuntur per se egredi de propriis principiis subiectorum; cum non potest abesse, postquam infuit, cum inseparabiliter consequitur ad Verbum, sicut passio ad subiectum; sed, sicut accidentia separabilia, deesse poterit a subiecto. Convenit 2o. cum accidentibus absolutis per se in genere, cum sit per se substancia motiva et mobilis denominans subiectum proprie et per se moveri formaliter. 3o. convenit cum accidentibus respectivis. Nam, sicut relaciones, habitaciones, et respectus consimiles non exinde movent naturam, cui inherenter adveniunt; sic indubie 'forma servi,' que est humanitas, non potest movere naturam divinam, cum deitas solum denominacione respectiva denominatur ex eius adiacencia summe mirabili."
8018,339,18,120,"top","Convenit autem cum ceteris formis substancialibus in his tribus. Primo quod facit suppositum, cui advenit, esse aliud quam prefuit; quia, postquam Verbum fuit pure deitas, nunc est homo. 2o. in hoc quod est idem ypostatice cum subiecto, cui advenit. Sicut generaliter omnis forma substancialis est idem essencialiter vel personaliter cum subiecto forme et composito ex eisdem; sic, inquam, ista humanitas; cum sit eiusdem racionis cum aliis et idem personaliter Verbo Dei, licet Verbum commune sit natura divina, que non potest esse illa humanitas; sed cum sit individuum humane nature homo Iesus Christus, suscipit saltem in predicacione et secundum essenciam predicata temporalia, que historia evangelica de Christo contexuit, ut post declarabitur. Et patet mira subtilitas in verbis Apostoli quando dicit 'habitu inventus ut homo': non enim video alium terminum, quo "
8019,339,18,121,"bottom","posset apcius quoad auditorii intelleccionem, copiosius quoad philosophicam consideracionem, aut expressius quoad fidei explanacionem, humanitatem Christi exprimere. Ideo respectu sentencie Apostoli, qui fuit prudentissimus predicator, et Augustini sui discipuli, qui fuit scripture sacre subtilissimus explanator, oportet nos ignaros colla mentis submittere."
8020,339,19,121,"top","Quantum ad primam trium confirmacionum patet quod similitudo non est sufficiens; cum humanitas Christi non solum sit ut vestimentum Verbo, vel ignis ferro, sed vera Christi quiditas, idem personaliter cum subiecto. Ad 2am negatur consequencia quod mocio, passio, et similia positiva, cum sint predicata personalia, sunt persone Verbi racione forme assumpte principaliter tribuenda. Non sic autem negaciones, que non sunt predicata personalia. Ideo dixi superius quod incepcio non est esse et prius non fuisse, sed causatur ex illis; cum stat illa esse eterna et incepcionem solum instantaneam, et faciens incepcionem non potest facere dictam negacionem. Ideo non oportet, si Deus temporaliter generatur, quod ante non fuit; cum satis est quod sit illud ex vi generacionis, quod non effectualiter fuit ante. Ad 3am patet quod non oportet in toto esse correspondenciam figurati cuiuslibet ad figuram. Unde satis est quod Abraham ducens filium significet Deum Patrem, qui de facto duxit et obtulit super montem Calvarie filium suum unigenitum, sicut Ysaac unigenitus imolatus est super montem ubi templum constitutum est. Ipse quidem fuit forma risus domini nostri Iesu Christi: et satis est quod humanitas idem personaliter Ysaac nostro, sicut aries est idem genere cum Ysaac figurante, sic passa et occisa persona Verbi secundum deitatem et animam semper salva; et sic de aliis, que huic loco non pertinet applicare. Sed constat repugnare figure quod sit in toto conformitas; quia tunc evidenter "
8021,339,19,122,"bottom","sequeretur Christi mobilitas; cum Ysaac portavit ligna sicut Christus crucem, ligatus est super struem, sicut Christus affixus est ad crucem. Igitur cum Ysaac noster ex partibus quantitativis componitur, que tam varie movebantur: et, mota parte tocius, movetur et totum, cuius est pars; sequitur quod Christus compositus ex illis partibus movebatur. Nec credo philosophum dicere Deum esse hominem, nisi consequenter dicat eum componi ex partibus, et consequenter moveri ad motum progressivum parcium; cum impossibile sit aliquid non moveri, quod tamen subiective habeat in se motum. Unde Ieronimus exponendo fidem catholicam: 'passus est, inquit, Dei Filius non putative sed vere.' Et idem docet Augustinus in Enchiridion 40: et Decretalis in Clementinis De Summa Trinitate et Fide Catholica: 'confitemur, inquit, Filium Dei, una cum Patre eternaliter subsistentem, partes nostre nature simul unitas, ex quibus ipse verus Deus in se existens fieret verus homo, (humanum videlicet corpus et animam intellectivam seu racionalem, ipsum corpus vere et per se et essencialiter informantem,) assumpsisse ex tempore in virginali thalamo ad unitatem sue ypostasis seu persone: et quod in hac assumpta natura ipsum Dei Verbum pro omni operanda salute non solum affigi cruci et in ea mori voluit, sed eciam emisso iam spiritu perforari lancea sustinuit latus suum.'"
8022,339,20,122,"no","Ecce primo univocacio Christi cum fratribus propter convenienciam in natura specifica."
8023,339,21,122,"no","Ecce 2o. vera passio Iesu Christi."
8024,339,22,122,"no","Et 3o. cum passus sit et mortuus, sequitur quod fuit homo pro illo triduo."
8025,340,1,123,"no","[Obicit tripliciter contra ydemptitatem specificam Christi cum aliis, et dissolvit."
8026,340,2,123,"no","Examination of three objections to the statement that Christ is man in the same sense of the word as other men: i.e. that Christ is of the same species as other men.]"
8027,340,3,123,"no","Ex istis patet solucio argumentorum factorum communiter ad probandum quod Christus non sit univoce homo cum aliis. Primo per hoc, quod nichil reponitur in specie per aliquod sibi accidentale: sed humanitas Christi est sibi accidentalis: ergo. non est in nova specie propter illam: sed ante incarnacionem non fuit eiusdem speciei nobiscum: ergo nec post propter adventiciam unionem. Confirmatur per locum a simili. Nam si homo de novo acquirat albedinem vel quamcumque formam aliam accidentaliter inherentem, non ex hoc est disparis speciei: ergo per idem nec Christus propter humanitatem tam adventiciam."
8028,340,4,123,"no","Quantum ad illud patet ex dictis quod falsum assumitur. Nam Verbum, quod prius erat super omnem speciem, per assumpcionem humanitatis factum est in nostra specie et 'sub lege.' Et quantum ad similitudinem patet ex dictis racionis diversitas. Si enim per impossibile albedo vel alia forma inherens esset illud, quo subiectum esset aliquid vel aliud quam prius fuerat, (sicut humanitate fit Verbum aliquid aliud quam prius fuerat), procederet racio per locum a simili: sed antecedens est impossibile."
8029,340,5,123,"top","Et si multiplicentur argumenta sophistica ad probandum quod, quicquid est Verbum, eternaliter fuit Verbum; patet ex dictis de formis solucio. Nam aliquid, quia aliqua "
8030,340,5,124,"bottom","forma substancialis vel natura, nunc est Verbum, quod non in primo instanti temporis erat Verbum. Non enim ante-quam 'Verbum caro factum est' 'in plenitudine temporis,' erat homo; et certum est quod esse hominem est esse aliquid: ideo quando fiebat homo, fiebat aliquid, quod prius non fuerat. Verumptamen omne suppositum, ypostasis, vel persona, que est, vel que fuit, Verbum, eternaliter erat Verbum. Sed absit ex isto concludere - ergo quicquid. Aliud enim, sed non alius, est Verbum post incarnacionem quam prefuit. Et sic querenti - Quis est nunc Filius Dei, qui non semper erat? - Idem - dicitur: quod nullus est vel esse potest Filius Dei naturalis, nisi qui absolute necessario semper erat. Sed querenti - Quid est Filius Dei, quod ante incarnacionem ipse non fuerat? - dicitur quod - Natura humana sive humanitas; et illa est quiditas suppositi vel persone - ."
8031,340,6,124,"no","Et patet solucio ad tales argucias - Omnis persona, que est Verbum, eternaliter erat Verbum: sed quicquid iam est Verbum est persona, que est Verbum: ergo, quicquid iam est Verbum, eternaliter erat Verbum. Omnes quidem deducciones tales sophistice sanantur per noticiam fallacie accidentis. Nam persone Verbi accidentalis est quiditas in genere, sicut substancie create accidentalis est qualitas."
8032,340,7,124,"no","Et si 3o. sic arguatur - Hoc Verbum in principio erat Verbum, et hoc Verbum est hec humanitas; ergo hec humanitas in principio erat Verbum - patet quod idem est ac si sic argueretur - In principio fuit, quod hoc est Verbum; et hoc Verbum est ille homo; ergo tunc fuit, quod ipsum est homo; sic enim significat humanitas simpliciter abstractive."
8033,340,8,124,"top","Et si 4o. sophista replicet per conversionem ab exclusivis aut exceptivis - Tantum hoc nunc est Verbum - demonstrando personam Verbi - et hoc eternaliter erat Verbum; "
8034,340,8,125,"bottom","ergo nichil iam est Verbum, nisi quod eternaliter erat Verbum - constat quod antecedens est verum et consequens falsum. Licet enim tantum hoc sit Verbum, non tamen tantum ista humanitas est Verbum: cum deitas, que est aliud quam illa humanitas, est Verbum et eternaliter erat Verbum. Et patet quod, licet tantum homo et tantum Deus sit Verbum, non tantum humanitas, nec nichil preter deitatem est Verbum. Nam aliud quam deitas et aliud quam humanitas est Verbum; sed nec alius nec aliud quam Deus vel homo est Verbum. Si enim tantum deitas esset Iesus, tunc Pater in divinis non esset aliqualiter maior Iesu. Et constat quomodo exclusive ac exceptive sint suis universalibus adaptande; ut sic dicto  -  omnis Iesus est humanitas - licet correspondenter dare istam exclusivam - tantum persona, que est humanitas, est Iesus - et proporcionaliter exceptivam et non conformissimam sophisticacionem contingit habere de quolibet alio homine, qui per se est homo, sed adventicie natura corporea. Unde quilibet nostrum in finali resurreccione erit aliud quam erat in morte, quia alia natura; cum in resurreccione erit tam natura corporea quam natura incorporea; in morte autem dumtaxat natura incorporea. Sed non erit alius: ymo solummodo idem ipse, cum non potest esse nisi eadem persona."
8035,340,9,125,"top","Et illam methaphisicam intexuit ille magnus philosophus sanctus Iob 19 cao. quando dixit; 'in carne mea videbo Deum salvatorem meum, ego ipse, inquit, et non alius.' Unde Gregorius 18 Moralium cao. 32. 'Quamvis Christus sit aliud ex Patre aliud ex matre, non tamen est alius ex Patre alius ex virgine: sed ipse eternus ex Patre, temporaliter ex matre; ipse, qui fecit, factus; ipse auctor operis, ipse opus auctoris; manens unus ex utraque et in utraque natura; nec naturarum copulacione confusus, "
8036,340,9,126,"bottom","nec naturarum distinccione geminatus.' Ecce aliud sancti doctoris testimonium de sentencia supradicta. Et sic intelligendus est Augustinus in Dialogo ad Felicianum circa medium et alibi crebrius, quando dicit: 'quamvis enim aliud corpus, aliud animus, unus tamen atque idem homo et corpus dicitur et animus.'"
8037,340,10,126,"no","2o. principaliter arguitur contra ydemptitatem specificam Christi cum aliis ex hoc quod ipse solum per accidens et quilibet alius per se.est homo."
8038,340,11,126,"top","Sed patet ex dictis quod non sequitur. Cum illud accidens, quo Christus est homo formaliter, quod Apostolus vocat humanitacionem et habitum, sit eiusdem racionis cum formis, quibus confratres Christi sunt homines formaliter, et non est accidens simpliciter. Sed quia Christus est gigas gemine substancie, scilicet, deitas et humanitas, quarum inferior contingenter inest superiori; ideo dicitur humanitas ad sensum expositum accidens Verbo Dei. Et si queritur utrum Christus sit per se homo, videtur michi quod sic. Nam cum 'Christus' dicit duas formas, scilicet deitatem et humanitatem ydemptificatas in eadem persona, et potest supponere simpliciter pro utraque: patet quod, intelligendo eum secundum humanitatem, ipse eque per se est homo sicut aliquod individuum sui generis; cum eque vere causatur ex partibus qualitativis et quiditativis consimilis racionis, et eque dependet a corpore et anima a specie et genere cum suis differenciis, sicut Petrus. Nec est color, si Christus sit per accidens homo quia secundum deitatem, quod non sit per se homo: quia extra deitatem est humanitas Christi, que est per se homo, cum de sua essencia sit universalis humanitas. Et ita sicut duplici; nativitate nascitur Verbum Dei, sic videtur michi quod duplici "
8039,340,11,127,"bottom","racionalitate satis equivoce est ipsum racionale. Nam quoad creatam substanciam causatur ab hu manitate et racionalitate communi sicut alie creature: et hinc competit sibi primus modus predicandi per se ex 2o. posteriorum."
8040,340,12,127,"top","Et quoad diffiniciones hominum dico quod nunquam inventa est a philosophis aliqua probabilis diffinicio sive descripcio hominis, quin illa univoce conveniat Iesu nostro. Est enim animal racionale mortale ante passionem, sicut veteres describebant hominem integrum secundum noticiam imperfectam, quam de ipso habuerant, quos sequitur Augustinus in De Qualitate Anime cao.: est iterum racionalis substancia ex corpore et anima composita tam post resurreccionem quam ante; sicut Augustinus describit hominem perfectum 15o. De Trinitate cao. 7o.: est tercio anima racionalis habens corpus ab instanti sue concepcionis et ulterius in eternum. Et sic loquitur Augustinus de homine ut ad personam attinet, Ome. 19, exponens illud Ioh. 5. 'Potestatem dedit ei iudicium facere, quia filius hominis est.' 'Ex virgine, inquit, Maria homo factus est filius hominis; sed hanc potestatem temporalem faciendi iudicium non haberet, nisi acciperet et esset homo prius sine hac potestate. Sed ipse filius hominis, qui et Filius Dei: herendo enim ad unitatem persone filius hominis Filius Dei facta est una persona eadem Filius Dei et filius hominis. Quid autem propter quid habeat, dinoscendum est. Filius hominis habet animam, habet corpus: Filius Dei, quod est Verbum Dei, habet animam, tanquam anima habens corpus; et sicut anima habens corpus non facit duas personas sed unum hominem, sic Verbum habens hominem non facit duas personas sed unum Christum.' Et sequitur. 'Quid est homo? anima racionalis habens "
8041,340,12,128,"bottom","corpus. Quid est Christus? Verbum Dei habens hominem.' Ex istis patet quod supradicta sentencia est beati Augustini et Hugonis de Sancto Victore cum aliis; scilicet, quod omnis homo est anima vel spiritus habens corpus. Et credo quod non est possibile hominem completum esse, nisi habeat tempore suo corpus: quia nisi assit corpus organicum, anima non creatur. Unde et Christus habuit corpus in triduo."
8042,340,13,128,"top","Quod si 4o. volumus describere hominem in sua communitate maxima, patet quod Christus fuit univoce homo cum aliis: cum hec descripcio hominis communissima sit superior ad descripcionem triplicem supradictam. Pro quo notandus est Lincolniensis in suo Exameron de opere sexte diei, qui post exposicionem huius - 'Faciamus hominem ad ymaginem et similitudinem nostram' - sic scribit: 'Quid autem sit homo, ex hic cognitis et auditis diffiniamus: non enim egemus mutuari diffiniciones alienas. 'Homo, inquit, est creatura racionalis, facta ad ymaginem conditoris.' Unde exponens illud Gen. 2o. 'spiravit in faciem eius spiraculum vite,' ita scribit: 'Dens verbo beneplaciti spiraculum vite id est, animam racionalem formavit, et in unitatem persone corpori formando infudit.' Et sequitur: 'per hoc, quod "homo factus est in animam viventem," notatur quod homo interior est homo, et corrupto homine exteriori nichilo minus manet veritas et personalitas uniuscuiusque hominis in subsistencia hominis interioris; quod ex verbis Domini satis insinuatur, cum dicit Matt. 22o. "Ego sum Deus Abraham, Deus Ysaac, et Deus Iacob: non est Deus mortuorum sed vivencium." ' Hec Lincolniensis. Quamvis enim Christus sit Deus mortuorum prima morte, non tamen est Deus obiective beatificans mortuos secunda morte. Et hoc sonat theos in uno sensu. Cum autem Deus tempore Moysi particulariter dixit se esse Deum illorum patriarcharum "
8043,340,13,129,"bottom","non solum pro Iapso tempore cum hodie non daret Moysi evidenciam ad credendum Deum tunc velle iuvare semen eorum; non mirum si isto argumento Salvator imposuit silencium Saduceis de negacione resurreccionis mortuorum. Cum enim ipsi perpetuo vixerant in spiritu, nec desiderium naturale ad naturam corpoream extingui poterat; sequitur quod sancti patriarche non ab hoc perpetuo finaliter sint frustrandi, licet secundum quid mortui sint ad tempus. Alii autem presciti mortui sunt simpliciter morte perpetua; et ista est exposicio beati Augustini Ome. 43. super illud Ioh. 8: 'Si quis sermonem meum servaverit, mortem non gustabit in eternum.'"
8044,340,14,129,"no","Nec est negandum a sic dicentibus quin angeli sint homines, iuxta testimonium scripturarum. Quod si obicitur scripturam dicere angelos esse viros, et per consequens pari auctoritate concedendum esset fore distinccionem sexuum angelorum. Sed sic arguens non recolit quod 'vir' notat etatem, formam, sexum, probitatem. Concedendum est ergo sine distinccione sexuum omnem creaturam racionalem virentem virtutibus virum esse. Unde Ierem. 31. dicitur significanter de beata virgine involvendo Christum duplici matricula, 'femina circumdabit virum'; non quod tunc fuit vir forma corporis vel etate, sed quia omni genere carismatum tunc pollebat; vel quia boni angeli sic virtutibus semper virent, non mirum si scriptura sine implicacione distinccionis sexuum verissime tales angelos vocet 'viros.'"
8045,340,15,129,"top","Sed ulterius non est negandum quin Christus habet racionem equivocam individuantem, secundum quam est Iesus, que non potest alteri individuo convenire. Aliter enim non esset essenciale principium generis Christiani, nisi in eo quod esset proprietatum collacio addita nature specifice per "
8046,340,15,130,"bottom","quam individualiter a singulis aliis distinguitur: ut dicit Anselmus in De Incarnacione 7o., 'Quis alius, queso, est Deus et homo, et ex illis principiis individuantibus temporaliter procreatus, ex quibus efficitur noster Iesus?' Sed procul hoc ad inferendum diversitatem specificam, quia per idem omnia que individualiter distinguuntur differrent specifice."
8047,340,16,130,"no","Tercio principaliter arguitur quod Christus non sit univoce homo cum aliis eo quod non est univoce cum alio homine individuum vel persona. Nam solum personalitate eterna est persona; et illa in nullo univoce convenit cum personalitate creata: ergo Christus non est univoce persona cum alia creatura. Maior patet ex hoc quod aliter, sicut dixit Nestorius, esset in ipso duplicitas personarum, quia una personalitas eterna et alia temporalis: nec dubium quin, si multiplicantur raciones personales multiplicabuntur et persone; quia unius persone una tantum est racio personalis. Et patet minor argumenti ex hoc quod non est maior conveniencia, imo tanta differencia inter personalitatem eternam et quamlibet aliam temporalem sicut et inter essenciam eternam et quamlibet aliam temporalem: sed quelibet essencia eterna non convenit eciam in esse univoco cum alia temporali: ergo per idem nec personalitas."
8048,340,17,130,"top","Hic videtur michi probabile quod personalitas Christi sit equivoca vel analogica cum personalitate cuiuscunque alterius fratris sui; et tamen conveniunt summe univoce in specie vel natura. Ideo non sequitur, si Christus non sit univoce cum alio homine individuum vel persona, quod exinde non sit cum isto univoce species vel natura: quia notum est quod univocacio in superiori non arguit univocacionem in inferiori; nec equivocacio inferioris arguit "
8049,340,17,131,"bottom","equivocacionem communiorum, ut evidet in exemplo. Nam omnia creata per se in genere diverso per differencias oppositas univocantur in genere et non citra; ut substancia et accidens univocantur quodammodo in analogo transcendente, homo et asinus in genere animalis, et ita de aliis: ydiotes eciam et Hercules equivocantur in signo hominis, et tamen univocantur in genere corporis sive substancie: correspondenter Iesus et Petrus equivocantur in signo personalitatis et tamen univocantur in specie hominis, et in quolibet creato genere plus communi: quia correspondenter, ut aliquid est communius, magis univocat; et ut particularius, sic et minus: in tantum quod persona vel individuum non potest univocare secum personam aliam; ut persona Verbi non potest assumere quamlibet personam hominis, sicut nec aliquam, quia tunc persona esset summe communicabilis. Univocacio enim realis de qua nunc [est] sermo, est quando aliqua secundum eandem racionem communicant vel conveniunt in communi; ut quelibet persona hominis est eadem communis species que est homo sub illa communi racione - creatura racionalis ad ymaginem Dei facta - persona autem hominis equivoce communicatur naturis oppositis, cum alia sit racio vel individuandi condicio, que est hoc corpus, et alia racio vel individuandi condicio, que est hic spiritus. Et sic intelligunt illi qui dicunt personam descriptive esse naturam racionalem incommunicabilis essencie vel existencie. Nec est negandum quin sub eisdem signis licet equivoce analogicatur tam increata personalitas quam creata; ut quelibet persona divina est racionalis nature individua substancia, et quelibet persona hominis est raciocionalis nature individua substancia; sed nature sunt multum equivoce tam racionales quam essencie  vel nature: "
8050,340,17,132,"bottom","Petrus eciam est multum equivoce substancia vel individuum respectu persone alterius increate. Sed utrobique est racio creata exemplata analogice in racione superiori eiusdem nominis increata. Ideo laboraverunt priores doctores ad habendum in suis descripcionibus nomina significancia simul licet equivoce tam exemplaria eterna quam eciam exemplata; ut veritas, iusticia, liberum arbitrium; et persona analogicatur secundum Anselmum et Boecium sub istis nominibus."
8051,340,18,132,"no","Sed obicitur primo per hoc quod Christus est individuum speciei humane, et preter hoc est individuum nature divine: ergo est duplex individuum sicut est duplex natura."
8052,340,19,132,"no","Hic dicitur negando consequenciam sicut non sequitur, si Christus sit Filius Dei et filius hominis, quod sit duplex filius; idem enim est individuum nature humane et nature divine, sed per accidens individuum nature humane, quia secundum naturam assumptam, per se autem individuum, persona, vel suppositum nature divine."
8053,340,20,132,"no","2o. obicitur per hoc quod universale et singulare dicuntur ad aliquid et per consequens sunt simul natura: sed Christus solum temporaliter est universale: ergo solum temporaliter est singulare; et per consequens aliqua individuatio solum temporaliter inest Christo."
8054,340,21,132,"top","Hic conceditur prima conclusio. Nam singulare et universale sunt res secunde intencionis que sese mutuo relative respiciunt ita, quod singulare, ut sic, sit individuum vel suppositum speciei. Ideo nulla persona divina est ad illum sensum quoad deitatem universalis vel singularis, ut patet in De Questionibus Veteris et Nove Legis. Questione 122; sed est individuum suppositum vel persona, Cum ista sint nomina significancia analogice extra genus, ut patet de nomine individui in descripcione Boecii De Persona. Nec est vis quare philosophi sic varie utuntur "
8055,340,21,133,"bottom","nominibus. Sicut ergo Christus solum ex tempore est singularis, sic quod singularitas a posteriori accidit sue individuitati vel personalitati, sicut accidit sibi quod sit persona speciei humane: ideo individuitas vel personalitas in Christo non est singularitas que supponitur speciei."
8056,340,22,133,"no","3o. instatur per hoc quod Christus, quia iste homo, vel in quantum iste homo, est suppositum, individuum vel persona; ergo ista singularis humanitas est causa personalitatis in Christo, sicut est in suis fratribus, et non est causa personalitatis eterne: ergo est causa personalitatis temporalis: ergo in Christo est duplex personalitas, sicut duplex nativitas."
8057,340,23,133,"no","Hic negatur causalis assumpta eo quod significat circumstanciam cause. Conceditur tamen de Christo vel aliis quod, quia est iste homo, ideo est persona hominis: sed non, quia persona hominis, ideo est persona; cum habet personalitatem nature superioris quam est eius humanitas, quod nulli alii homini potest competere; cum ipse solus sit homo per accidens et cum hoc summe univoce. Est autem in Christi duplex nativitas, una eterna secundum naturam divinam, que eternaliter absolute necessario personaliter nascitur et est natus; et illi accidit alia temporalis non interpellatim sed simul adveniens, secundum quam fuit natura alia et noviter persona hominis. Non enim sequitur - Christus solum temporaliter vel noviter est persona, individuum, vel suppositum humanum: ergo sic est suppositum - cum arguitur ab inferiori ad suum superius cum impedimento habente vim negacionis."
8058,340,24,133,"top","4o. obicitur per hoc quod Christus recenter est tam corpus quam anima, et utrumque illorum est suppositum et persona: ergo Christus recenter est suppositum vel persona: sic enim Christus est corpus et spiritus creatus: "
8059,340,24,134,"bottom","sed utrumque illorum est per se individuum et persona: ergo Christus est persona creata: et cum eciam sit persona increata, sequitur quod duplex personalitas inest Christo."
8060,340,25,134,"no","Hic dicitur quod antecedens primi argumenti est verum et consequens impossibile. Nec est verum quod aliqua creatura preter Christum est primo per se suppositum vel persona; quia in omni persona creata proprietates accidentales individuant ipsam; et sic idem est sibi personalitas et singularitas que ad ipsam consequitur, sicut passio ad subiectum: Christus autem solum personatur per se primo ex divinitate, et non ex proprietatibus accidentalibus ut alia singularia. Ideo non mirum, si sua personalitas recipit singularitates personarum, ut sibi accidencia, et non ut personalitates. Due ergo nature create eciam in sancto sabato sunt simul utraque eadem persona Verbi. Si ergo persona esset per se superius ad istam naturam, sicut aliquid est ad hominem, tunc sequeretur - si Christus est hoc singulare creatum, tunc est ista persona creata - ; sicut sequitur, quod Christus sit aliquid creatum, ex hoc quod est natura creata; et tunc foret duplex persona creata, sicut est duplex natura creata, quarum utraque est persona. Modo autem ille ambe nature, et utraque illarum, sunt eciam pro triduo separate idem individuum, suppositum, et persona: licet enim sint due essencie singulares, tamen sunt unita individua substancia nature humane. Et sophista satis colorate concederet quod illa persona, demonstrando humanitatem Christi, est persona et natura eterna. Ideo in talibus oportet ultra pronomina significancia pure essencias explicare res de quibus loquitur per terminos specificantes formas."
8061,340,26,134,"top","Quod si arguitur eo ipso quo ponitur aliqua per se "
8062,340,26,135,"bottom","et completa causa causabilis, sequitur illud causabile: sed natura singularis in Christo cum communi creata substancia sufficit per se et complete causare creatum suppositum: ergo illis positis et unitis, sicut est in Christo, sequitur quod oportet ponere creatam personam ex illis principiis resultantem: nam eiusdem speciei specialissime est creata natura atque substancia in Christo, cuius est in quolibet fratre suo. Sicut ergo Christus est univoce cum Petro racionalis nature individua substancia, sic cum eo univoce est persona: cui enim univocatur diffinicio eciam competit univoce diffinitum. Confirmatur ex hoc quod tractantes pollitice cum Christo acceptarent univoce cum aliis personam suam in testimonium et iudicium et quodlibet aliud opus sensibile vel quodlibet personale. Nec potest fingi quod deitas impedit ista principia ad causandum personam."
8063,340,27,135,"top","Hic dicitur quod minor est falsa cum nulla creatura causat naturaliter nisi de quanto a posteriori subicitur voluntati divine prius causanti. Sed voluntas divina non potest ex istis causare creatam personam: nam assumpcio impedit, vel verius iuvat ut natura creata sit suppositum increatum. Cum enim omne recipiens denudatur a natura rei recepte, oporteret Verbum vel esse duas personas, ut dixit Nestorius; vel recipiendo personalitatem creatam personalitatem increatam dimittere; quorum utrumque cum sit summe impossibile, sequitur quod natura rei exaltantis naturam assumptam, ut quasi insorbendo, non permittat eam habere personalitatem creatam. Et hoc intendunt loquentes de suppositacione aliena. Et dicitur quod ista natura est persona gloriosissima, sed illi non competit diffinicio persone create. Pro quo notandum quod substancia est commune in Greco ad ypostasim, usiosim, et usion: quando autem diffinitur persona per nomen substancie intelligitur ypostasis, quam alii differenter explicant per nomen subsistencie. Et sic Christus non est racionalis nature individua subsistencia vel suppositum, "
8064,340,27,136,"bottom","nisi suppositum nature increate. Ideo natura assumpta non est formaliter persona sed ydemptice vel ypostatice. Non enim est formaliter ypostasis vel subsistencia, sed substancia vel usion. Ideo in Christo sunt formaliter tres substancie, sed unica subsistencia, sed ille due nature create faciunt unam naturam completam, que est humanitas, non autem personam, cum deest complementum ex parte cause finalis. Ulterius conceditur quod conversantes cum Christo putando eum esse univoce personam cum aliis hominibus ex ignorrancia sue divinitatis [acceptarent], univoce personam suam in testimonium. Ideo non potest iudicare vel conversari civiliter, ut patet alibi, sed omne iudicium suum foret infinitum maioris auctoritatis quam iudicium persone create. Et ita videtur de omni actu personali quem fecit humanitus: auctoritas enim consequitur personam in dignitate et non naturam accionis pure. Et patet quod descripcio persone signata convertitur cum ista racionalis nature incommunicabilis existencia. Incommunicabilis dico quoad supposita, non naturas; et ita subsistencia est contractior quam substancia, ut sumitur ad hec tria. Et ita Trinitas commune principium et commune principatum non est persona vel subsistencia, sed persone vel subsistencie. Nec est color in illa equivocacione, quod divicie sunt substancia racionalis nature, sed substancia restricta ad subsistenciam est consequens ad omne suppositum substanciale. Tales sunt multe argucie quibus decipiuntur incauti, facte pro stabilienda opinione Nestorii."
8065,340,28,136,"top","Sed 4o. principaliter arguitur contra ydemptitatem specificam Christi cum aliis ex parte materie. Nam semen decisum a diversis sexubus et commixtum est alterius speciei quam simplex semen sexus feminei: sed Christus conceptus est pure ex semine sexus feminei, omnes autem alii ex commixtis seminibus maris et feminei: ergo materia ex qua "
8066,340,28,137,"bottom","factus est Christus est alterius speciei quam materie proxime aliorum: et cum agens semper dat formam secundum condignitatem materie, ut patet philosophis, sequitur quod Christus sit alterius speciei quam alii secundum communem cursum nature univoce procreati. Confirmatur per Commentatorem 8vo. Physicorum 9. 46. ponentem contra Avicennam quod si homo generaretur ex terra, ipse esset homo equivoce propter extraneacionem materie."
8067,340,29,137,"no","Hic dicitur quod illud argumentum deficit in pluribus. Primo in assumpto quod semen muliebre, quod differt a menstruo, non distat a virili semine nisi secundum maius et minus; sic quod semen virile de communi cursu nature sit in substancia spissius, complexione calidius, et informacione virtuosius. Sed quale magisterium Deo de beata virgine complexione mundissima descindere semen vel sanguinem pro mensura delectationis sue humilime ex gaudio salutacionis angelice, que excedat in bonitate complexionis in proporcione multitudinis et in limitacione virtutis omnem aliam materiam, ex qua fuit persona hominis procreata? quod quia factum est, unde non daretur illi capaci organo spiritus consimilis speciei?"
8068,340,30,137,"no","Deficit 2o. in sequela quando infert quod materia proxima, de qua factus est Christus, sit alterius speciei quam materie proxime aliorum. Nam si, sicut est summe possibile, Deus de lapidibus vel quocumque alio mixto vel simplici descidisset materiam, et commiscendo athomos in utero virginali dedisset post commixturam ydoneam formam complexionalem humani seminis; adhuc proxima materia, ex qua talis homo fieret, foret eiusdem racionis cum aliis, licet remota materia sit diversa: aliter enim semina hominum generata ex distinctis cibariis in specie forent eo ipso disparium specierum."
8069,340,31,137,"top","Ex istis 3o. colligitur quod non refert ex qua materia Deus "
8070,340,31,138,"bottom","adaptet materiam proximam ad hominem producendum; dum tamen reducat eam ad temperamentum complexionis seminee, et limitet successive vel subito infundendo humanum spiritum in corpus debite limitatum. Nec refert quo agente Deus ad illud officium utatur pro organo: aliter enim primi parentes, qui sunt principia humani generis, non convenirent cum suis generacionibus in specie vel natura: talis tamen error auctoris in principio   caret maximum in processu. Patet deduccio ex hoc quod Adam plasmatus est de limo terre forsitan sine ministerio creature, et Eua de costa viri ab eodem opifice est formata. Sicut ergo non refert utrum ignis ab igne, vel immediate a lumine producatur ad hoc quod sit de natura ignis univoce, et sic de aliis effectibus cuiuscumque speciei vel generis; sic facta de quacumque materia prima complexione et limitacione sufficienti ad animam subiectandam, non refert ad unionem compositi ministerio cuiuscumque agentis secundi hoc factum fuerit, ut sive immediato a Deo, sive ministerio angelorum, sive per se a constellacione celesti, sive a quocumque agente secundo corpus humanum productum fuerit; non refert data anima adesse hominis sicut nec refert a quo artifice creato ydolum vel aliud artificiale fuerit fabricatum."
8071,340,32,138,"top","Et si dicatur quod Deus, non potest per se, nec cum tam disparibus secundis agentibus, tales effectus producere; tum, quia nec est auctenticum nec expertum; sed raciones seminales forent superflue limitate: quoad illud videtur michi quod talis contencio de Dei persona sit satis superflua, ubi non evidenter scimus racionem pro vel contra producere: unde leve verbum multorum est et satis inevidens - 'ego non sum expertus hoc, vel ego non inveni hoc scriptum in historiis michi auctenticis: ergo non est verum'. - Et ex "
8072,340,32,139,"bottom","alio latere sollicitando fingere quod agens secundum potest naturaliter in talia inexperta excedit limites philosophi naturalis. Sed inter alia opera, que de Deo credimus, partus virginis tenet locum satis probabilem in lumine naturali; cum in multis aliis speciebus animalium narrantur femelle sine commixtione seminis vel tactu maris concipere. Sed admiracio ineffabiliter nobis mirabilis est quod post limitacionem subitam corporis capti de pura virgine copulatus sit Deus pro instanti generacionis nature complete, et hoc ypostatica unione. Ideo hoc oportet nos ex fide supponere credendo quod nullum aliud tale novum potest fieri, licet hoc fuerit in natura creata analogice exemplatum de ypostatica unione mentis cum corpore. Et hinc tam sepe exemplificat Augustinus cum simbolo Athanasii quod 'sicut anima racionalis et caro unus est homo, ita Deus et homo unus est Christus.' Decuit enim auctorem nature specialiter post peccatum hominis remissibile per talem assumpcionem viri ex femina speciem hominis innovare: ut, sicut primo formatus est mas ex non - homine, secundo femina ex homine sed ex mare solummodo, tercio autem ex his sexubus commixtis sunt alii communiter procreati; sic quarto pro complemento iusticie per se stantis in quatuor compleat Deus virum celestem pure ex femina; cuius necessitas patet alibi. Nec sequitur ex illis superfluitas limitacionis racionis seminalis diversis mixtorum generibus, ut experiencia philosophorum testatur, quod multa genera animalium, in quibus est distinccio sexuum, tam ex putrefaccione quam ex semine procreantur. Et tamen, cum hoc dicunt philosophi quod nec sexuum distinccio, nec racionis seminalis limitacio est aliquo modo superflua; sic latet in visceribus nature, quid Deus disposuit secundum potenciam obediencialem creature sue per se facere, et quid agens "
8073,340,32,140,"bottom","creatum a seculis multis absconditum sufficit preter communem cursum nature producere. Et circa possibilitatem talium sollicitantur multi superflue: ut illi, quod demones possunt in aspectu placido celi, mediantibus virtutibus mixtorum sicut herbarum et lapidum, mirabilia vulgo inopinabilia per se efficere: illi quod celum secundum diversas figuras et aspectus astrorum per se potest in talia: et hi quod homines possunt cum iuvamine demonum et constellacione celestium mirabilia inopinata producere. Et in speculacione talium theologizant speculativi inaniter. In practica vero mathematici consumunt tempus figuras celi superflue prestolantes, et demones periculosius consulentes. Sufficit ergo pio theologo quod sciat in genere talia mirabilia ab agente secundo posse fieri: 2o quod sciat istis agentibus secundis a Deo, a quo est omnis potencia, terminos secundum maximum et minimum limitari; nec creaturam aliquam posse in aliquid, nisi secundum eius ordinacionem et benevolenciam limitantem: et 3o. quod Deus ex condicione omnipotencie facit eo ipso quodlibet dandum opus quo vult ipsum a quoquam fieri, et istam condicionem potencie non potest communicari alteri."
8074,340,33,140,"top","Quantum ad testimonium Commentatoris patet quod dictum Averrois non debet esse alicui philosopho, et minus theologo, testis auctenticans, cum tam in philosophia quam fide presumptive vel invide sepius deviavit. Fautor autem Commentatoris, cui placeret dictum suum palliare, posset fingere ipsum de Avicenna concipere; quod posset esse homo, cuius proxima materia subiecta anime foret terra, et per consequens corpus alterius speciei quam mixtum organicum a sibi simili in specie procreatum; et cum forme dantur secundum disposicionem materie, si haberet animam, ipsa foret ab humanitate nostra disparis racionis. Nam in tam "
8075,340,33,141,"bottom","vilem materiam non inducit natura formam simee vel pigmee: vel 2o. quod natura plus ingenians circa produccionem hominis quam animalis alterius imperfecti, quod corpus sicut et anima non posset produci naturaliter nisi a racionali supposito producatur. Ideo non sequitur - animal imperfectum potest ex putrefaccione produci: ergo homo - qui est finis uniuscuiusque alterius animalis, quia effectum preciosiorem virtus regitiva universitatis plus curat. Unde figuracionem embrionis oportet fieri a virtute informativa ab anima hominis per species triplices dirivata, per fomentum caloris consimilis in matrice, et per nutricionem concepti de sanguine menstruo parientis. Quod si alius sit modus producendi quoad corpus hoc est auctori nature specialiter reservatum. Sed totum illud vix moveret protervum ad credendum possibilitatem negative que petitur."
8076,340,34,141,"no","Tercii autem dicunt quod nemo post primum parentem potest produci nisi materialiter producatur ab homine propter amorem humani generis nutriendum. Nam racione stipitis et cognacionis oportet nutriri amorem inter homines ultra bruta, quia aliter fuisset facile post peccatum Adam totam suam generacionem sicut genus Caim exstinguere et aliud genus hominum ex disparato principio procreare sine hoc quod Christus paciatur pro salvanda specie. Et tunc esset homo species imperfecta, sine qua mundus posset existere; cum, nullo homine existente, celum posset ut vermes hominem de novo producere;  et multo magis elementum quod est gracia hominis tamquam finis non esset de substancia universali; et, sicut situs spere corruptibilium posset vacuus a corpore."
8077,340,35,141,"top","Sed cum iste tractatus multum distat a puncto proposito, redeundo dicitur quod philosophicum et facile est catholicum sustinere quod primus homo fiebat de terra, secundus sexus "
8078,340,35,142,"bottom","ab illo, et tercius ab ambobus; et sic gradatim de genere consequente quousque novus homo atque novissimus eiusdem speciei cum aliis fiebat ex femina; et quinto omnis homo secundum animam fit ab illo circulariter a quo ultimate reficitur: quinarius autem et senarius sunt numeri circulares. Non enim credo quod species humana peribit, vel quod possit sub tanto auctore eciam quoad perfeccionem illam deficere."
8079,340,36,142,"bottom","Cap. IX."
8080,340,37,142,"no","[Epilogat posicionem de humanitate; et, narrando tres radices causantes modernorum discrepancias, dissolvit tres obiectus eorum per ordinem."
8081,340,38,142,"no","I. Gives a summary of the author's position concerning the humanity of Christ."
8082,340,39,142,"no","II. Explains the three sources from which the modern divsrsities of opinion have arisen."
8083,340,40,142,"no","III. Deals with three principal objections to the author's position.]"
8084,340,41,142,"no","Consequens est iuxta ponere sentenciam illam sentenciis modernorum, ut diversitas summe veritatis magis appareat et obiectus, quos adversantes invehunt, planius dissolvantur."
8085,340,42,142,"no","Primo ergo danda est posicio in quodam compendio."
8086,340,43,142,"no","2o. declarende sunt radices ex quibus oritur discrepancia modernorum."
8087,340,44,142,"no","Et 3o. commixtim solventur instancie."
8088,340,45,142,"no","Stat itaque posicio in hoc - Quod humanitas assumpta a Verbo sit perfectus homo ex corpore et anima racionali compositus, et per ypostaticam unionem ydemptificatus Verbo in persona non natura - .Et sic non est aliud suppositum, individuum, ypostasis, vel persona in Christo ydemptice quam persona eterna Dominus Iesus Christus;"
8089,341,1,143,"bottom","cum tam corpus, quam anima, quam eciam humanitas completa sit persona eterna, quamvis sint inter se nature solummodo temporales distincte plurimum ab invicem, et a divinitate a natura, et a substancia vel essencia divina."
8090,341,2,143,"no","Et sic cavendum est specialiter de his tribus."
8091,341,3,143,"no","Primo ne credatur aliquam illarum naturarum esse aliud suppositum a Verbo, quod est simul Filius Dei eternus et filius hominis temporalis."
8092,341,4,143,"no","2o. oportet cavere ne credatur conversio vel confusio naturarum; cum manet plene natura divina cum duabus naturis incommunicantibus sed creatis constituentibus humanitatem perfectam, omnes et singule eadem persona in numero. Si autem esset conversio tunc natura conversa pro mensura conversionis non maneret; ut lignum conversum in ignem pro mensura conversionis desinit, nova forma inducta et veteri desinente; quod non potest esse de tribus formis incommunicantibus supra dictis. Si autem esset confusio naturarum, tunc forent reciproce quelibet eadem cuilibet, vel omnis vel aliqua incompleta, sicut est de elementis et mixtis integraliter componentibus ipsum mixtum. Modo autem manent tres incommunicantes nature, quelibet plene incommunicans cuilibet; sed utraque creatura per unionem personalem idem ypostatice Verbo Dei."
8093,341,5,143,"top","3o. oportet cavere ne credatur ex humanitate et deitate fieri unum aggregative, ut est cumulus lapidum, vel accidens et subiectum. Nam unio ypostatica, que est ydemptitas personalis facit quod quelibet istarum trium incommunicancium naturarum est plene eadem communis persona; licet inter se naturaliter distinguantur per totum ex multis sanctorum testimoniis supradictis, ut Augustini, Gregorii, et Anselmi. Unde istam sentenciam colligit venerabilis Anselmus in De Incarnacione Verbi cao. 7. sub his verbis: "
8094,341,5,144,"bottom","'Sicut, inquit, in Deo una natura est plures persone, et plures persone sunt una natura; sic in Christo una persona est plures nature, et plures nature sunt una persona. ""Quemadmodum enim Pater est Deus, Filius Deus et Spiritus sanctus Deus; et non tamen tres dii, sed unus Deus;"" ita in Christo Deus est persona, et homo est persona, non tamen due persone sed una persona.' Intelligit autem iste doctor per Deum et hominem deitatem et humanitatem, quia aliter esset similitudo impertinens, et verba sequencia ni"
8095,341,6,144,"top","Pro 2o. notandum quod in tribus radicibus stat modernorum variacio ab antiquis. Primo in hoc quod non concipiunt res communes. Noticia quidem universalium secundum Anselmum in De Incarnacione cao 1o. est medium ad cognoscendum misterium Trinitatis, misterium incarnacionis, et multa alia fidei sacramenta. Sicut enim natura vel forma divina est communis ad tria supposita, sic omnis natura vel forma specifica universalis in actu est communis ad omnia eius singularia; et persona Verbi communis ad "
8096,341,6,145,"bottom","naturam divinam et alias duas contingenter extranee ypostatice copulatas: et tolluntur hinc inde sophistica argumenta conformiter."
8097,341,7,145,"no","2a radix est methaphisica de forma substanciali compositi. Quelibet enim talis forma substancialis compositi est eius quiditas, idem essencialiter vel personaliter cum formato; ut quelibet anima animati, cum sit ipsum vivere et per consequens ipsum esse; et eius essencia, ex 2o De Anima, est idem essencialiter vel personaliter cum composito et subiecto; ut anima intellectiva hominis, que est eius humanitas, est eadem persona cum homine sic formato; igneitas est idem suppositum cum igne, et ita de ceteris: et per consequens, cum alique forme sint separabiles a materia que non accidentaliter sunt persone, patet quod personalitas manet cum forma a materia separata."
8098,341,8,145,"no","3a radix est abieccio predicacionis secundum essenciam, ut recte admittentes predicacionem secundum essenciam concedunt cum Anselmo De Incarnacione 7 quod quelibet universalis forma est idem cum omnibus et singulis eius suppositis, et correspondenter de aliis rebus communibus: concedunt eciam quod tam in creatore quam eciam in qualibet creatura omne esse est essencia et e contra, licet in omnibus istis sit formalis differencia vel distinccio racionis."
8099,341,9,145,"top","Cum ergo moderniores variant in istis tribus radicibus, non mirum si variant in germine consequente. Ponunt enim quod non est possibile plures naturas vel res alias singulas esse unam. Ponunt 2o quod omnis forma substancialis compositi est distincta essencialiter a subiecto, in tantum quod aliqui dicunt omnem formam materialem substancie posse a natura separari. Et 3o dicunt quod in omni creatura est dare essenciam, que non est esse, sed eius causa, sicut lux luminis vel lucere. Ex istis dicunt consequenter "
8100,341,9,146,"bottom","quod non est possibile multas naturas esse personam Verbi. Dicunt eciam quod in quolibet homine esse suum et essencia et per consequens ipse homo ac sua humanitas distinguantur, sic quod omnis homo vel non est humanitas, vel humanitas solum est homo per accidens: unde Christus ut dicunt non suscepit hominem, sed humanitatem, que non potest esse idem ypostatice Verbo Dei. In istis ergo tribus radicibus et aliis ex eis consequentibus stat modernorum variacio ab antiquis. Magnam quidem vim habent principia, cum eorum variacio dilatat distinccionem multiplicem posterius dicendorum. Oportet igitur supponere res communes: quod idem est forma substancialis cuiuslibet et formatum; ac demum, admittendo predicacionem secundum essenciam, quod sicut in omni creato vel increato omne esse est essencia et e contra; sic omnis humanitas vel esse hominis est homo sive assumpta sive suppositacione propria terminata."
8101,341,10,146,"no","Quibus suppositis restat 3o tollere evidencias ex adverso. Videtur enim primo quod Verbum personam assumpsit, quia humanitatem assumpsit, que quidem humanitas est persona. Nec valet nude negare consequenciam, cum arguitur ordinate ab inferiori ad suum superius. Et talis deduccio a Deo approbatur quod conceditur exinde Verbum sumpsisse aliquid quod prius non fuerat. Et istam racionem Nestorianorum recitat Anselmus in De Incarnacione in principio cao 7."
8102,341,11,146,"top","Hic dicitur quod consequencia non valet, cum idem sit ac si sic argueretur - Verbum fecit se esse hominem, et esse hominem est esse personam: ergo Verbum fecit se esse personam - ubi constat quod antecedente existente necessario consequens est impossibile; cum tantum una persona, que absolute necessario est Verbum, poterit esse Verbum, et per consequens cum Verbum non potest se facere illam personam, patet quod Verbum non potest facere se personam. Sed pro ulteriori declaracione notandum quod assumere personale, de quo scriptura cum sanctis doctoribus in proposito loquitur, "
8103,341,11,147,"bottom","est duas naturas personaliter unire, id est, duas naturas facere esse unum suppositum vel personam, et ideo vocatur unio personalis. Et potest secundum tres gradus active intelligi. Primo pro active principiare unionem huiusmodi: et sic tota Trinitas assumpsit naturam humanam de quanto univit eam ypostatice Verbo Dei. 2o striccius pro activa causancia principali unientis, ut ipsum fiat eadem persona cum natura unita; et sic natura divina univit vel assumpsit in supposito Verbi naturam hominis; quia fecit naturam hominis esse eandem personam non eandem naturam cum persona divina. 3o strictissime dicitur assumere personale pro causancia persone quia fecit naturam creatam esse idem personaliter sibi ipsi. Et illo modo solum Verbum assumpsit hominem. Ex istis patet, cum nulla assumpcio ypostatica sit eterna, quod oportet assumptum esse solummodo creaturam, quia nec alia persona, nec alia natura est Christi humanitas; licet sit creator, quia persona Verbi, que secundum deitatem non secundum ipsam creat omnia."
8104,341,12,147,"top","2o patet, quod non potest esse personalis assumpcio nisi persona naturam assumpserit non personam. Oportet enim personam assumere, quia aliter non esset unio personalis, nisi persona ydemptificaret sibi naturam. Et quod oportet personam assumentem naturam assumere non personam, patet ex hoc quod personarum personalis ydemptificacio vel naturarum essencialis ydemptificacio est impossibilis, ut nullum unum suppositum potest esse aliud, nec una natura fieri potest alia. Sed sicut persone maxime entitatis uniuntur in suprema essencia vel natura, sic nature maxime distantes ydemptificantur in eodem supposito vel persona. Et patet quod natura divina non potest primo sibi assumere naturam aliam vel personam. Patet ex hoc quod non potest esse alia natura vel persona quam est ab intrinseco necessario absolute, et nullius talis potest esse assumpcio. Oportet "
8105,341,12,148,"bottom","ergo naturam divinam unire Verbo non nature primo quam sumpsit."
8106,341,13,148,"no","3o patet quod assumpcio ypostatica, unio, vel incarnacio, aut quomodocunque aliter nominetur, nec est generacio, nec conversio, nec alteracio, sed ydemptificacio; et si est mutacio, tunc est potissima mutacio dextere excelsi. Non enim est generacio, licet generacio ad ipsam consequatur: sicut motus localis ad motum augmentacionis, cum omnis generacio temporalis sit a non-esse ad esse produccio: assumpcio autem videtur esse subsistencie summe minoracio, cum Verbum ex incarnacione minoratum est paulo minus ab angelis, ut exponit Apostolus ad Hebre. 2o illud Psalmi 8i; 'minuisti eum paulo minus ab angelis.' Nec est conversio, cum subsistencia Verbi manet summa secundum omnes eius proprietates non composita cum aliquo. Nec est alteracio, tum quia humanitas assumpta non est inherens accidens; tum eciam quia persona secundum naturam precedentem humanitatem assumptam est omnino immobilis eo quod illi nature non potest accidens, ad quod est motus, formaliter inherere."
8107,341,14,148,"top","Ex istis colligitur racio quare sequitur quod Verbum assumendo humanitatem assumpsit essenciam, substanciam, aliquid, et naturam; et non assumendo illam humanitatem assumpsit individuum, suppositum, vel personam. Nam illa humanitas est per se inferius ad aliquid, essenciam, vel naturam; cum sit per se quiditas singularis in specie humana; persona autem cum sit extra racionem generis creati est solum accidentaliter superius ad substanciam, aliquid et quodcunque genus creatum. Cum ergo persona Verbi sit equivoce Verbum respectu humanitatis, patet quod non sequitur, si Verbum illam humanitatem assumpsit, que non primo per "
8108,341,14,149,"bottom","se sed a Deo equivoce est persona, quod exinde assumpsit personam: ut in exemplo non sequitur - Petrus fecit se septipedalem, album, patrem, et sic de ceteris generibus accidencium: ergo Petrus fecit se esse aliquid - ; quia est aliquid extra racionem quanti, vel qualis etc. Correspondenter Verbum esse personam est tanquam longe prius extra racionem humanitatis, sed esse aliquid est racio per se humanitatis; cum Christus, in quantum homo, est aliquid eciam quod prius non fuerat: ideo assumendo hominem assumpsit aliquid non personam."
8109,341,15,149,"no","Et si arguatur ex illo sequi quod Christus assumpsit personam hominis, sicut fecit se esse personam hominis: dicitur quod non hoc sed oppositum sequitur ex predictis; cum assumpcio non sit nisi nature per se possibilis, et, nulla inherente accidente, mutacio est assumpcio. Non enim quelibet faccio, sed solum faccio, qua natura racionalis fit Deus, est assumpcio vel ypostatica unio; et per conquens solum ydemptificacio est assumpcio. Et patet quod sicut Christus fecit se esse hominem, animal, corpus, substanciam, et aliquid; sic assumpsit hec omnia in illa substancia singulari. Unde idem aliquid, quod fuit eternaliter est equivoce ad illud aliquid quod assumpsit. Ideo sicut albefactum sit ut sic coloratum et quale, licet perante fuerat coloratum, quia aliter non esset alteracio possibilis: sic in proposito per incarnacionem Christus fit aliquid licet prius fuit aliquid. Sicut enim sufficit ad alteratum, quod ipsum sit alterum secundum gradum quam prius; sic sufficit ad alietatem Christi quod aliquid aliud sit Christus quam prius fuerat."
8110,341,16,149,"top","Et patet quod non est assumpcio nisi substancie; et per consequens nullius forme inherentis est assumpcio: ut Christus non assumpsit ypostatice se pati, mori, vel ascendere, quamvis se fecit huiusmodi; quia tunc ydemptificasset passionem, mortem, et ascensionem ypostasi Verbi, sicut fecit "
8111,341,16,150,"bottom","humanitatem; quod est impossibile. Et sic quelibet nature racionalis accidentalis transmutacio esset assumpcio; quod repugnat supradictis. Persona ergo Verbi accidentaliter est persona hominis. Ergo sicut non assumpsit dominium in mundi principio, nec filium hominis pro instanti incarnacionis; sic nec personam hominis, cum non assumpsit personam. Sed assumendo 'formam servi' fecit se esse personam hominis; licet nullam personam se fecerit, sed illam naturam, quam assumpsit, se fecerit: cum sophisma illud non habet hic locum - Christus fecit se esse hominem, sed nullum hominem - ; cum illam humanitatem, et per consequens hoc aliquid se fecit, quod prius non fuerat. Unde si correspondenter esset persona hominis, que tunc et non prius fuit Verbum Dei; tunc concedendum esset quod personam hominis assumpsit: sed assumptum est impossibile."
8112,341,17,150,"no","2o principaliter obicitur per hoc quod videtur esse distinccio inter humanitatem, naturam, vel formam hominis et personam hominis; cum humanitatem, naturam, et formam hominis Verbum assumpsit, non personam: et hoc sufficit ad inferendum distinccionem. Oppositum tamen dicit posicio, cum dicit naturam assumptam esse personam Verbi; et sic non videtur quod Verbum hominem assumpsit, cum omnis homo sit persona, et nullam personam assumpserit. "
8113,341,18,150,"top","Hic dicitur sicut in materia De Trinitate, quod multiplex est distinccio, ut alia essencialis, alia personalis, et alia racionis. Unde distinccio racionis non interimit mutuam predicacionem distinctorum; ut natura specifica hominis, licet a Petro racione distinguatur, cum ipsa sit communicabilis omni homini, Petrus autem non; et tamen Petrus est illa natura specifica, et conversim, sed non ex equo. Et natura vel essencia divina racione distinguitur a persona, cum ipsa communicatur tribus personis producentibus vel "
8114,341,18,151,"bottom","productis; nulla autem persona sic communicari poterit, sicut nec natura divina adintra producere poterit vel produci. Et tamen non obstante distinccione huius racionis omnis persona divina est natura divina et e contra. Correspondenter cum persona Verbi communicatur humanitati et divinitati, patet quod est distinccio racionis inter personam illam et humanitatem; cum illa persona sit deitas, illa persona est eterna absolute necessaria equalis simpliciter Deo Patri. Illa quidem humanitas non potest esse deitas; sed est necessario temporalis, contingens, et minor simpliciter; Deo Patre, licet sit personaliter illud, quod est deitas, absolute necessarium et equale simpliciter Deo Patri. Et patet illa distinccio non tollit predicacionem mutuam forme hominis et persone. Et patet quod assumptum in argumento est verum, sed negatur minor, cum nemo recte dicit oppositum."
8115,341,19,151,"no","Unde si moderniores admisissent predicacionem secundum essenciam vel personam, licet non formalem, concedendo tamen cum Anselmo in De Incarnacione 7o. quod natura specifica est singulus hominum, sicut natura divina est singulum suorum suppositorum; et correspondenter quod persona cuiuscumque hominis est tam corpus quam anima, licet ille nature essencialiter distinguantur; et quod inter quamlibet personam hominis et illas naturas sit cum predicacione mutua distinccio racionis: tunc, inquam, saperet illis quod natura divina et natura humana sunt utraque persona Verbi, licet ille nature essencialiter distinguantur, et inter Verbum et utramque naturam sit distinccio racionis; et tunc saperet illis exemplum illud philosophicum fidei in simbolo Athanasii quod Augustinus tam crebro recitat; 'sicut anima racionalis et caro unus est homo, ita Deus et homo unus est Christus.' Diversio autem ab istis principiis facit nimirum variacionem maximam consequenter."
8116,341,20,152,"no","Ulterius concedendum est de virtute sermonis quod Verbum hominem assumpsit, sicut persepe dicunt Augustinus, Ieronimus, et Anselmus, et antiqui qui recte sapuerunt in logica. Cum enim homo sit concretum humanitatis, sicut Deus deitatis, patet quod potest indifferenter simpliciter supponere pro natura, vel personaliter pro persona; ut sicut Deus communicatur omnibus tribus personis divinis, quia deitas est sic communis, et tamen idem Deus incommunicatus, cum sit persona gignens; sic homo communicatur omni persone hominis, cum sit forma specifica; et tamen homo non potest sic communicari, cum sit persona hominis; et correspondenter de aliis secundum supposicionem simplicem et personalem equivoce variatis. Unde quandocunque dicitur quod hominem Verbum assumpsit, intelligendum est simpliciter pro natura; ut humanitatem nedum specificam sed singularem assumpsit, quam Anselmus nominat Iesum Christum. Imo si diligenter attendimus quomodo homo quale-quid vel substancialem qualitatem primo significat, ut dicunt Aristoteles et Anselmus, prius significaret talis proposicio - hominem Verbum assumpsit - quod naturam humanam assumpserat quam quod personam hominis assumpserat. Ideo est talis proposicio ad sensum primarium concedenda et sensus alius est negandus."
8117,341,21,152,"top","Et si queritur diversitas inter illos terminos humanitas et homo quoad modum significandi cum, licet de se mutuo predicentur, refert tamen multibi ponere unum vel relicum: dicitur quod more aliorum terminorum quorum unus est concretus aliusque abstractus, concretum supponit indifferenter personaliter pro persona vel simpliciter pro natura; et hinc recipit formalem predicacionem cuiuscumque generis accidentis: abstractum autem abstractive tentum non suscipit formaliter nisi predicacionem per se et predicacionem secundum habitudinem abiciendo omnem formalem predicacionem "
8118,341,21,153,"bottom","suppositalem; ut humanitas non est qualis aut quanta accidenter, nec agit, nec patitur, sedet vel ditatur, sed predicaciones respectivas recipit modo quo dictum est de universalibus; ut, si humanitas esset alba, cum humanitas sit esse hominem, tunc esse hominem foret formaliter esse album; et per consequens, ut arguit Aristoteles, homo tunc esset albedo. Et patet quod Verbum solum humanitatem vel naturam humanum assumpsit, non personam hominis; licet secundum alium sensum omnis humanitas sit persona."
8119,341,22,153,"top","Verumptamen notandum est quod in materia de incarnacione doctores sancti utuntur isto termino 'humanitas' tanquam medio inter abstractum et concretum: ut Augustinus Ome. 19. super Iohannem dicit, quod 'Maria humanitatem genuit que eciam in cruce passa est'; et Enchiridion 29o; 'illam, inquit, creaturam quam virgo concepit et peperit, quamvis ad solam personam Filii pertinentem, tota Trinitas fecit.' Inseparabilia enim sunt opera Trinitatis, et indubie per 'illam creaturam' intelligit substanciam humanam, que est humanitas, cum paulo ante dicit utramque substanciam, divinam scilicet et humanam, esse Filium unicum Dei Patris. Et sic de multis similibus, que omnia cum eis similibus intelligenda sunt, quod persone Verbi Dei insunt huiusmodi predicata secundum quod homo; hoc est, humanitas est medium vel causa, secundum quam predicata huiusmodi insunt; ut non haberet unde temptaretur, gigneretur, vel meritorie pateretur, et sic de aliis communicacionibus ydiomatum, nisi assumendo naturam hominis. Nec mirum de ista transsumpcione dispari in illa materia, cum [solum] Verbum Dei sit homo per accidens prius persona quam homo; cum solum illa personalitas trahit sibi naturam singularem in suam ypostasim; alie autem persone similis nature sunt cum aliis formis singularibus. "
8120,341,22,154,"bottom","Ideo sic cum dico hoc - 'passus est in cruce' - multi fideles sunt indifferentes ad intelligendum illam passionem secundum deitatem vel humanitatem: multi autem proniores ad intelligendum hoc secundum illam naturam secundum quam habet subsistenciam et personam. Ideo racionabiliter ordinarunt sancti specialiter in illa materia ad destruccionem ambiguitatis huiusmodi et certificacionem sentencie pertinentis, quod abstractum limitaret ad sensum expositum. Quandocunque ergo dicitur quod humanitas Christi suscepit predicaciones huiusmodi, intelligendum est quod Christus secundum illam sic suscipit."
8121,341,23,154,"no","3o principaliter arguitur deducendo multiplicia inconveniencia que secuntur. Nam primo videtur quod nedum idem est assumens et eciam assumptum, sed quod assumens est assumptum, creans est creatum, causa suum causatum; ymo si Dominus Iesus Christus sit assumptus, tunc et Deus assumitur, sicut humanitus humiliatur: et per consequens secundum duplicem naturam fuit duplex Christi assumpcio: ymo si nature tam distantes ydemptificari potuerunt, multo evidencius ypostases, que in natura magis conveniunt, tanta ydemptitate uniri potuerunt. "
8122,341,24,154,"top","Ad illud conceditur quod sicut natura divina est generans et generatum, et natura specifica humana cum sit homo pater et eius filius, et per consequens efficiens et effectum; sic Verbum commune ad hec tria deitas, corpus, et anima est simul assumens et assumptum; et racione communicacionis personalis, que distinguitur a duabus prioribus, in quibus est communicacio naturarum, suppositis istis, conceditur quod assumens et assumptum, quamvis in Trinitate non generans, sed illud quod est gignens est genitum; et sic non communis humanitas, sed persona, gignit et gignitur. Ideo aliter "
8123,341,24,155,"bottom","loquendum est in communicacione personarum quam communicacione naturarum eidem supposito. Verumptamen licet Verbum sit assumens et assumptum, tamen non assumitur, sed est natura que assumitur. Et conformiter conceditur quod causans est suum causatum, et creans est suum creatum. Nec ex illo sequitur quod idem secundum idem causat se, cum Verbum solum secundum naturam divinam causat se secundum naturam humanam. Unde non sequitur, quod Deus assumitur, quia predicatum assumpcionis limitat ad naturam creatam excludendo actum persone vel nature divine assumpto competere: et aliter non esset concedendum quod Deus assumitur, nisi quia vel natura vel persona divina assumitur, quorum utrumque cum sit impossibile docet negandum esse quod Deus assumitur. Et patet quod non est color concedendi quod natura divina creatur, assumitur, patitur, moritur etc. licet Christus, qui est natura divina, predicaciones tales recipiat; cum non secundum deitatem sed secundum humanitatem illas suscipiat. Et in isto sophismate cecatus est ille Clericus in fide devius, contra quem Anselmus fecit librum De Incarnacione; credidit enim si natura divina sit homo, tunc et omne, quod est natura divina, est homo, et per consequens confuse quelibet persona divina est quelibet, vel tres persone divine sunt tres homines;  ignoravit enim naturam rerum communium. Licet autem negetur quod Deus assumitur, conceditur tamen quod Deus subicitur, humiliatur, et sic de similibus predicatis formalibus; generari quidem vel nasci non solum competit supposito sed nature. Ideo conceditur quod Christus, sicut est duplex essencia vel natura, sic habet duplex esse et duplicem nativitatem: et iuxta illos qui restringunt racionem filii ad suppositum vel personam, tunc tantum una est filiacio in Christo, sicut tantum inest sibi una personalitas, ita quod filiacio "
8124,341,24,156,"bottom","humana accidit filiacioni divine, sicut singularitas hominis accidit personalitati divine. Et sic filiacio humana in Christo simpliciter non est filiacio; cum, multiplicata filiacione que est racio filii, multiplicarentur et filii; sed est genitura temporalis. Aliis autem plus placet, cum quibus et michi, quod est dare in Christo duplicem filiacionem, sicut et duplicem nativitatem, non autem duplicem personalitatem, cuius racio est nasci, sicut et mori competit persone Christi racione humanitatis et non per se primo illi nature. Ergo per idem vel evidencius filiacio competit supposito primo racione nature, et non primo illi nature. Et hoc sentenciant moderni, qui dicunt, quod natura assumpta non est filius, sed per eius dimissionem Maria potuit duos filios habuisse sine actu gignicionis duplici, vel sine hoc quod illa natura fuit filius Marie pro instanti aliquo vite sue, cum senex inciperet esse filius hominis, quando inciperet dimitti."
8125,341,25,156,"top","Licet autem talia ludicria sint impossibilia, tamen videtur probabile quod Christus racione humanitatis habeat filiacionem humanam, sicut racione eiusdem nature habet nativitatem temporalem; potissime cum filiacio sit realis relacio persone in genere sicut alia accidencia Christo humanitus dependent a parente temporali: non sic autem personalitas absoluta, cum persona dicitur ethimologice per se una: illa ergo non dependet relative ab extremo, nec ab actu temporali, ut nativitas, concepcio, sive gignicio. Unde vel oportet dici quod filiacio eterna accidentaliter sit filiacio hominis, vel quod filiacio hominis non sit filiacio. Secundum non est dandum cum iste terminus hominis vel humanus non distrahit. Primum autem ex hoc videtur deficere quod filiacio eterna non potest fieri filiacio temporalis. Christus ergo habet in se tot filiaciones quot parentes, sicut Petrus in se tot proporciones duplas et similitudines "
8126,341,25,157,"bottom","quot rebus ipse duplus vel similis est. Et sic cum Ioseph fuit pater eius, ut patet testimonio beate virginis Luce 2o; 'ecce pater tuus et ego dolentes querebamus te;' patet quod Christus habuit ad istum parentem vel nutricium filiacionem legitimam putativam; non autem fuit filius adoptivus, cum non potuit esse filius perdicionis, et illa potencia vel imperfeccio presupponitur ad filium adoptivum. Verumptamen 'predestinatus est Filius Dei,' ut dicit Apostolus ad Rom. 1o. illa quidem creatura ordinata est eternaliter esse Dei Filius naturalis ut sepe dicit Augustinus, et recitat eum Magister 3o Sentenciarum Dist. 6a."
8127,341,26,157,"no","Redeundo ergo ad propositum conceditur quod Christus assumitur, sicut incepit esse et aliquando non fuit; et negatur quod Deus assumitur vel aliquando non fuit, licet ille sit Christus. Et movet me inter alia anathema, quod Augustinus in Exposicione Fidei illud negantibus imprecatur: 'si quis, inquit, dixerit atque crediderit hominem Iesum Christum a Filio Dei assumptum non fuisse, anathema sit.'"
8128,341,27,157,"top","Quod si obicitur quod alius sit sensus quem verba pretendunt, dico quod ad sensum catholicum, quem et ipse conceperat, loquor. Ego puto quidem me in recta logica et philosophia huius sancti dimissis sophismatibus scripture sacre contrariis educari. Christus ergo assumpsit hominem et non Deum, licet ille homo sit Deus. Nec est color negandi quod Deus sit exinanitus, passus, humiliatus, et sic de predicatis creatis. Et sic negatur, quod Deus assumptus est; predicatum enim assumi limitat ad supposicionem simplicem pro natura, ut - si Deus assumptus est, tunc est deitas - sicut homo assumitur ex hoc quod humanitas est assumpta. Ulterius cum assumpcio respicit "
8129,341,27,158,"bottom","naturam, conceditur quod, sicut duplex natura a Christo assumitur, scilicet corpus et anima, sic duplex fuit in Christo simplex assumpcio et una completa ad humanitatem principaliter terminata. Nec exinde sequitur quod aliqua illarum posset esse non existente reliqua; sed ordo nature extitit inter illas, ut assumpcio anime fuit prima; et mediante illa assumptum est corpus; et tercio ex his unita est completa humanitas, et totum in eodem instanti temporis, quo iste nature incipiunt esse."
8130,341,28,158,"no","Quoad ultimum de ydemptitate constat michi quod numerose evidencie volant hodie ad probandum per locum a simili quod quidlibet potest ydemptificari cuilibet, si natura prope nichil potest fieri Deus: exinde enim concluditur quod Deus quamlibet naturam creatam potest assumere, et sic de multis inaniter geminatis. Utrum autem ydemptitas personalis naturarum disparium in Christo sit maior quam ydemptitas personarum in eadem natura simplici, est difficultas. Certum tamen est quod iste ydemptitates sunt disparium racionum et ydemptitas Trinitatis in prima essencia, cum presupponitur ad omnem aliam, est maior quam reliqua, licet non in proporcione racionali. Quoad instancias factas per locum a simili, patet ex dictis quod similitudo non est probabilis."
8131,341,29,158,"top","Sed dimissis arguciis queritur communiter racio diversitatis, quam est difficile placide assignare, cum sit de fundamento nature; ut quare Deus agens libere contradictorie adextra potuit illud tempus eternum, et non aliud nisi eius partem producere et sic de similibus. Prima ergo pars questionum huiusmodi vel non habet causam, vel consequitur essencialiter ad Deum, sicut passio ad subiectum. Causa autem negative, que est secunda pars questionis, absolute necessaria est per se divina essencia. Cum enim "
8132,341,29,159,"bottom","non potest fieri quod due persone fiant eadem persona in numero, aut due nature eadem natura in numero, vel quod Verbum aliam naturam assumpserat; patet quod solum Deus est causa huius. Quod si dicatur adversarium eque faciliter sustinere oppositum sicut illud a nobis fingitur, dicitur quod tales contenciones sophistice secundum Apostolum sunt nimis inutiles, et ideo debet theologus ipsas abicere tenendo illud quod fides Christiana, scriptura sacra, et sanctorum doctorum consors sentencia ab antiquo nos edocet. Et in omni secta sunt multa credita que nec sufficiunt nec expedit protervo deducere. In hoc tamen excedit secta Christiana quascunque alias, quod maxime archana sue fidei copiose probari possunt, miracula explanari in naturali lumine evidenciis et exemplis philosophicis, necnon omnes impugnatorum argucie evidenter tolli eciam ex naturalibus et propriis eorum principiis. Ut triplex exemplum ponitur quod fidelis poterit manuduci ad credendum incarnacionis misterium. Primum quomodo duo accidencia diversorum generum, quorum nullum secundum genus potest esse reliquum, sunt idem subiecto ut quantitas et qualitas; non quod sint nature, res, sive substancie que possunt a subiecto et a se invicem separari, sed quod eidem subiecto inest esse quantum et quale; sicut eidem supposito Verbi inest esse tam Deum quam hominem. 2m exemplum propius est, quod eidem essencie corporee inest posse igniri, quod est materia prima, et accidentaliter esse ignem quod est forma; et sic materia et forma tam dispares sunt eadem essencia, que adventu forme sit aliud quam prefuit; sicut humanitas et deitas sunt eadem persona, que est aliud quam prefuit. 3m exemplum propinquissimum creatorum est de unione ypostatica corporis humani ad animam. Nam eadem persona est tam corpus "
8133,341,29,160,"bottom","quam anima, aliud propter corpus et aliud propter spiritum, sed non alius. Proporcionaliter est de Christo, qui est duarum naturarum utraque. Nam sicut eadem persona hominis nunc est tantum spiritus, nunc cum hoc aliud quia corpus; sic et Christus necessario est deitas sed contingenter humanitas. Raciones autem alias diversitatis et alias conveniencias scit peritus satis elicere et raciones oppositas plane dissolvere."
8134,341,30,160,"bottom","Cap. X."
8135,341,31,160,"no"," [Suadet 12 evidenciis quod humanitas assumpta sit Christus; et hoc roborat doctorum testimoniis et exemplis."
8136,341,32,160,"no","The proposition that the humanity assumed is Christ proved by twelve arguments; and supported by the authority of the Fathers.]"
8137,341,33,160,"no","Quia maior pars variacionis in ista materia stat in methaphisica de humanitate assumpta; ideo expedit iuxta ponere sentencias contrarias supradictis. Dicunt enim moderni concorditer quod humanitas Christi nec est homo, nec suppositum, vel persona, licet sit substancia racionalis composita ex corpore et anima, que sunt partes hominis Iesu Christi; sed dimissa illa natura suppositacioni proprie, ut possit per possibile quod maneat non assumpta, tunc foret homo et modo non est homo. Ideo dicunt quod diffinicio hominis negacionem includit formaliter, ita quod descriptive homo sit substancia ex corpore et anima intellectiva composita non suppositata suppositacione aliena. Et quia ultima differencia deficit nature assumpte cum"
8138,342,1,161,"bottom","suppositatur suppositacione Verbi; ideo stante assumpcione ypostatica non est homo."
8139,342,2,161,"no","Ista sentencia iam famosa est michi et forte aliis magis difficilis quam aliqua sentencia antiquorum doctorum superius inculcata. Primo ergo videtur quod Christi humanitas non suppositatur suppositacione aliena: nam nec est nec fit suppositum: et omne suppositari est fieri vel esse suppositum: ergo non suppositatur. Preterea si aliqua suppositacione suppositatur cum illa nulli alii creature conveniat, videtur quod sit suppositacio sibi propria, et sic non aliqualiter aliena. Confirmatur ex hoc quod suppositacio qua suppositatur formaliter est solummodo temporalis et per consequens dependet ab illa humanitate, sicut accidens respectivum dependet essencialiter ab extremo. Quod si dicatur suppositacionem illam esse suppositum Verbi, tunc indubie cuiuslibet suppositi creati suppositacio dependet a suppositacione aliena, quia a supposito increato et ad illud finaliter terminatur; et per consequens nullum esset suppositum creatum."
8140,342,3,161,"top","Sed hic dicit Doctor Subtilis super 3o Sentenciarum Dist. 1a Questione articuli 3i quod est dare triplicem negacionem, sicut et triplicem dependenciam pertinentem. Aliquid enim actualiter dependet a suppositacione aliena, quando est natura completa suppositi nature superioris; ut humanitas Christi non est suppositum, sed natura suppositi Verbi; et si Verbum faceret ipsam esse non naturam persone superioris, tunc esset suppositum et persona. Nichil ergo deficit ad hoc quod sit persona nisi ista negacio quod non est natura suppositi superioris nature. Ideo suppositacio, quam habet in potencia terminatur suppositacione Verbi, que non actu sed potencia est aliena a suppositacione nature humane. 2a dependencia vocatur potencialis; quando scilicet "
8141,342,3,162,"bottom","natura racionalis dependet a supposito increato a quo potest assumi, sed nondum assumitur in unitatem persone; sed et talem negacionem oportet naturam creatam habere, ut sit persona hominis. 3a est dependencia obediencialis, qua omne suppositum substancie essencialis dependet a qualibet persona increata, sed eciam potest assumi in unitatem suppositi increati, ut sit communicacio ydiomatum, et ut ipso facto natura persone increate vere Deus sit lapis vel lignum vel cuiuscunque speciei substancie individuum; sicut Deus iam est individuum speciei humane, licet natura talis non possit esse persona divina."
8142,342,4,162,"no","Dimissa autem contencione verbali, quod suppositacio Verbi non est aliena a suppositacione nature assumpte, cum illa non sit; arguitur primo contra illud per hoc quod omnis homo-non-Deus per se est homo: omnis natura humana completa non assumpta est homo: ergo omnis talis natura per se est homo, et per consequens non potest vicissim nunc esse homo et nunc non-homo. Maior licet sit famosa apud philosophos potest ex hoc patescere, quia aliter humanitas non esset species vel quiditas cuiuscunque persone hominis; cum potest manere idem quod est modo et non homo. Non ergo predicatur homo in quid de aliquo supposito humano; et per idem nulla potest esse per se species in genere substancie, cum omnis substancia potest esse idem quod est, et non esse individuum huius speciei."
8143,342,5,162,"top","Item impossibile est aliquid esse accidentaliter alicuiusmodi nisi sibi insit accidens a quo est huiusmodi formaliter sicut patet ponenti respectus et accidencia distincta: sed omnis homo iuxta hanc viam accidentaliter est homo: ergo est dare formam accidentalem qua est homo formaliter. Sed et hoc concedunt plurimi dicentes quod in assumpcione ypostatica negacio supradicta corrumpitur et in dimissione "
8144,342,5,163,"bottom","ypostatica generatur: et per illam est homo formaliter aliquid positivum, ut nichil, in quantum caret visu vel non habet hoc vel illud, est aliquid. Ex quo sequitur quod nichil in quantum homo vel persona hominis est aliquid vel alicuiusmodi positivum; cum quicquid aut cuiusmodicunque homo nunc est, assistente negacione quod non suppositatur suppositacione aliena, potest esse adveniente suppositacione aliena ipso facto non homine vel persona. Quod est contra Augustinum 7o De Trinitate 9o volente, quod persona in quantum huiusmodi, est aliquid, non ad aliquid. Si ergo nemo potest fieri qualis aut quantus nisi moveatur, multo magis nemo potest fieri homo cum hoc quod non exinde moveatur; aliter enim non esset generacio."
8145,342,6,163,"no","Item eo ipso quod forma inseparabilis inest mere formaliter alicui, ipsum denominat: sed humanitas est forma inseparabiliter existens cuicumque nature humane: ergo si inest alicui singulari nature ipsam denominat: sed non potest denominare quicquam primo formaliter nisi hominem: ergo, si inest nature create formaliter, ipsa est homo. Cum ergo humanitas manet continue in natura humana assumpta, videtur quod stante assumpcione erit homo continue sicut prius. Minor videtur ex hoc quod omnis homo est formaliter humanitate homo, sicut mobile movetur motu formaliter, album denominatur albedine, et paciens passione. Humanitas ergo manens post unionem denominat formaliter Christum esse hominem et non dicta negacio: ymo cum ipse sit homo nobiscum univoce et in sua racione, non oportet negacionem ponere, sed ipse humanitate est homo formaliter, videlicet quod eadem sit racio cuiuslibet fratris sui. Ipse enim non potest suppositari suppositacione aliena, nec negacione; sed humanitate oportet ipsum esse singulare speciei humane formaliter: ergo per idem et alios univoce consimilis speciei."
8146,342,7,164,"no","Item iuxta dicta De Universalibus omnis humanitas est suppositum humanum esse hominem: sed, posito quod Verbum assumat ypostatice naturam Petri, manebit ista assumpta humanitas: ergo manebit quod idem suppositum est homo; et sic personam manentem personam Verbum assumeret. Pro assumpto non est facile fingere, quid sit humanitas, quam Apostolus vocat 'formam servi,' nisi esset hominis vel humana essencia. Et ex isto videtur quod alia nova humanitas incepit esse homo, quando Christus incepit esse homo, humanitate Petri extincta per assumpcionem; quia quod Verbum est homo, tunc incipit esse et quod Petrus est homo tunc desinit. Ex quo patet quod non assumpsit naturam Petri, cum illa natura manet modo tantum distans a Verbo ut prius. Nam illa res, que prius fuit suppositum Petri, nec est natura nec persona divina, nec est homo modo sicut nec Christus est natura humana: per antecedens vero ista res et Christus conveniebant in specie sic quod uterque fuit homo ut suppono: ergo maior fuit conveniencia tunc quam modo. Nec valet dicere quod Christus est homo formaliter non negacione nec humanitate, sed ypostatica unione; quia sic foret racio qua Christus est homo multum equivoca a racione qua quicumque alius est homo; quod indubie sequitur multiplici racione. Nam quilibet alius homo dicitur formaliter homo negative et per consequens racione increata; Christus autem dicitur homo per unionem ypostaticam, que nulli alii potest competere."
8147,342,8,164,"top","Item quilibet alius homo a Christo est per se humanitas; Christus secundum istam viam non potest esse humanitas: ergo non est univoce homo cum alio. Maior patet ex hoc quod licet omnis homo per accidens sit homo, tamen eo ipso "
8148,342,8,165,"bottom","quod est humanitas, cum iuxta hanc viam post assumpcionem manebit non homo sed humanitas: sed cum illa humanitas non inceperit esse per assumpcionem, sequitur quod prius manserat iste homo. Hoc 2o confirmatur ex eo quod omne per accidens oportet reduci ad aliquid per se: sed Petrus est per accidens homo: ergo est prius per se aliquid, quod potissime foret humanitas. 3o per istud quod ista humanitas adequate individuatur ex eisdem principiis ex quibus iste homo: ergo sunt idem: non ergo potest esse ordo causandi inter eos. Et consequencia principalis ex hoc videtur quod, dato antecedente, Christus et quicumque alius homo non forent eiusdem nature univoce. Nam quilibet alius homo foret natura humana in recto: Christus non potest esse natura humana sed nature humane: igitur sicut Deus non predicatur univoce de creatura, de qua solum dicitur in obliquo, et de persona divina, de qua dicitur in recto; sic nec humanitas dicitur univoce de Christo et aliis: et per consequens non sunt univoce eiusdem nature: ymo cum humanitas sit nomen competentissimum speciei per se predicatum de suis suppositis et non homo, humanitas autem non potest predicari in recto de Christo, videtur quod Christus non sit eiusdem speciei cum homine. Confirmatur ex hoc quod Christus non potest esse alicuius speciei: ergo Christus non est singulare speciei humane. Nam per adversarios non potest esse aliquid nisi deitas, sed ipsa non potest esse aliquid speciei humane: ergo Christus non potest esse aliquid speciei humane. Si enim deitas foret illius speciei, tunc foret causabilis passibilis et activa, sicut alia individua speciei: quod est impossibile. Ideo, si non fallor, repugnat isti vie, quod Christus sit eiusdem speciei cum aliis. Et in ista methaphisica vellem me studuisse, quando sollicitabam me, si quantitas, motus, "
8149,342,8,166,"bottom","et cetera accidencia distinguantur. Subtilior enim est distinccio humanitatis a Verbo quam accidentis huiusmodi a subiecto; cum secundum moderniores Petrus inficians in ista hora per assumpcionem et dimissionem potest esse homo et post non homo sine generacione vel corrupcione alicuius rei vel motu aliquo pertinente; quod non contingit eciam de relacione."
8150,342,9,166,"top","Item iuxta nunc tacta, si illa humanitas non sit Christus, sed Christus tam extranee differt et essencialiter et personaliter ab illa; tunc Christus per incarnacionem non est aliquid nisi quod fuit eternaliter, cum sit solum deitas sicut ante: sed in deitate non univocatur cum aliqua creatura: ergo nichil vel non aliquid est Christus, in quo univocatur cum aliqua creatura. Sequitur enim - Christus est univoce homo cum aliis: ergo est univoce aliquid cum alio - sicut a simili, si Christus sit univoce albus cum Petro, tunc est univoce coloratus, et qualis cum eo, et ita de aliis generibus quibuscumque. Et sequitur - Christus est univoce aliquid cum aliqua creatura; ergo aliquid est Christus in quo ipse univocatur cum aliqua creatura - quod non esset possibile, si solum deitas foret Christus: oportet ergo speciem humanam, que est communis humanitas, esse Christum; et per consequens non solum naturam divinam, cum illa sit natura plurimum separata a natura humana: ymo cum nulla substancia secunda inest supposito nisi mediante substancia prima, patet quod non communis humanitas foret Christus, nisi singularis humanitas, que natura assumpta foret Christus: patet igitur, si Christus sit eiusdem speciei nobiscum, quod ista species in athomo vel individuo foret Christus; et sic aliquid, quod non eternaliter fuit "
8151,342,9,167,"bottom","Christus. Et sic intelligit Augustinus Enchiridion 29o, 'Utraque, inquit, substancia, divina scilicet atque humana, Filius est unicus Dei Patris omnipotentis, de quo procedit Spiritus Sanctus; utraque unus, sed aliud propter Verbum, et aliud propter hominem.' Unde prius 28o miratur quomodo ille homo fit una persona cum Deo. Et in libro De Predestinacione Sanctorum bene post medium: 'Ille, inquit, homo ut a Verbo Patri coeterno in unitate persone assumptus Filius Dei unigenitus esset! Unde hoc meruit? Faciente, inquit, et suscipiente Deo Verbo, ipse homo, ex quo esse cepit, Filius Dei unigenitus esse cepit.' Ideo ut exponit 13 De Trinitate 37o. 'Gracia Dei in hoc commendatur quod Christus tanta unitate Deo sit coniunctus, ut una cum illo persona Filius Dei fieret, nullis eius precedentibus meritis.'"
8152,342,10,167,"no","Sed hic datur duplex responsio. Prima quod non est equivocacio vel univocacio nisi in signis solummodo, et sic nulla res est quicquam univoce sive equivoce, sed signa dicuntur quedam equivoce et quedam univoce. 2a responsio modernorum doctorum stat in glosa Augustini et aliorum sic loquencium, quod ipsi non intendunt naturam assumptam esse Verbum sed naturam Verbi."
8153,342,11,167,"top","Contra primum verbale sophisticum non delector pro nunc arguere, quia intencio loquencium de rebus univocis est cognoscere, si res similes in racione vel quiditate communicant, vel si de creata essencia Christi est quod ipse sit homo, sicut est de essencia cuiuscunque alterius singularis hominis quod sit homo. Aliter enim secundum verbales logicos non predicaretur iste terminus homo in quid de Verbo et secundum rectam methaphisicam; nisi Christus secundum humanitatem, vel secundum quod homo sit aliquid sit sic quod humanitas "
8154,342,11,168,"bottom","sit causa, quare ipse est idem. Aliter non foret univoce homo cum aliis humanitate specifica. Sicut enim quantitate est subiectum quantum, qualitate quale, et ita de ceteris; sic substancia vel quiditate est quid vel aliquid formaliter: et ita, sicut adveniente qualitate fit subiectum eo ipso quale quod prius non fuerat; sic adveniente substancia vel quiditate fit subiectum eo ipso aliquid quod prius non fuerat. Cum ergo humanitas st per consequens quiditas advenit Christo formaliter, sequitur quod secundum illam fit aliquid quod prius non fuerat, et per consequens est dare, quod aliquid est Christus per incarnacionem, in quo convenit cum homine plus quam ante: et cum quid dicit naturam ut quis dicit personam, sequitur quod post incarnacionem alia substancialis essencia est Christus, que prius non fuerat: quia aliter indubie in nullo esset univoce vel conveniens creature plus quam ante. Sicut ergo pertinenter queritur et solvitur - Qualis est Petrus post alteracionem, qualis prius non fuerat? - sic pertinenter queritur et solvitur - Quid est Christus post incarnacionem, quod ante non fuerat? - et illud est substancia, natura, et essencia creata Dominus Iesus Christus, que est Verbum esse hominem; quia aliter indubie homo non predicaretur in quid de Verbo; nec Christus, in quantum homo esset aliquid, quod nedum contradicit principiis philosophicis, sed eciam Decretali Cum Christus libro 7o De Hereticis. Quomodo queso dicerent doctores tam veteres quam novi quod aliquid cepit esse Christus, nisi aliquid per incarnacionem fuerit factum Christus? Aliter non oportuit Decretalem libro 7o De Hereticis sic scripsisse: 'Cum Christus perfectus Deus "
8155,342,11,169,"bottom","et perfectus homo, mandamus quatenus sub anathemate interdicas - Ne quis de ceteris audeat dicere, Christum non esse aliquid secundum quod homo - quia sicut Christus verus est Deus, ita verus est homo ex anima racionali et humana carne subsistens.'"
8156,342,12,169,"top","Ex qua Decretali patet primo quod Christus, quia homo, est aliquid quod ante non fuerat; 2o quod sit univoce homo cum aliis. Nam aliter non esset verus homo ex elementis univocis cum aliis principiis fratrum suorum. Aliter enim non esset vere homo, sicut nec Spiritus Sanctus est vere columba. Habito ergo quod sit univoce homo cum aliis, ut dicit Augustinus in quodam Sermone De Trinitate: patet quod est univoce animal, corpus, et substancia cum aliis; et per consequens substancia, que est Christus, est univoce substancia cum aliis substanciis creatis: et cum nulla natura divina sit univoce substancia cum aliis creatis substanciis; sequitur quod creata substancia assumpta est univoce et Christus cum aliis substanciis. Confirmatur tripliciter. Omnis substancia unica univoce subiecta est accidentibus cum aliis creatis substanciis: sed illa non potest esse substancia, essencia, vel natura divina: ergo relinquitur quod alia substancia, ita quod sit gigas gemine substancie, ut canit ecclesia. Item Christus cum sit univoce homo, animal, corpus, et substancia cum aliis est species et genus hominis; et omne tale universale est creatum secundum se totum: ergo Christus est aliquod creatum. Item si Decretalis solum intelligit Christum esse aliquid secundum quod homo; quia omnis homo est aliquid, et, si Christus est homo, ipse est aliquid; tunc conceditur, quod Christus secundum quod quantus, qualis, vel quomodolibet aliter accidentatus foret aliquid; quod notum est repugnare logice, methaphisice, et sensui Decretalis. Sic enim dicerent quod omnis homo secundum quod peccator est aliquid placens: et Christus "
8157,342,12,170,"bottom","secundum quod homo natus ex virgine creavit mundum, cum ut sic inanitus sit equalis Deo Patri; et per consequens secundum quod minor Patre est equalis Patri. Sed quis, rogo, hereticus negaret quin Christus, si est homo, est aliquid? Ideo certum est quod nec Decretalis nec hereticus intelligit sic reduplicativam; sed ut iste terminus secundum signat causam formalem specificam, que est causa subiectiva, unde Christus sit aliquid ut pugnarius substancie. Unde videtur michi indubie quod quicunque concedit de Christo communicacionem ydiomatum et denominacionem univocam accidencium cum creatura, habet concedere consequenter, quod Christus sit duplex substancia et per consequens creatura. Nam increata non potest esse creato accidenti absoluto subiecta; quia tunc foret mole magna et specialis, ut alie create substancie."
8158,342,13,170,"no","Confirmatur ex hoc, quod post incarnacionem fideles sciverunt quid est Verbum, quod per ante nec Deus sciverat esse Verbum: ergo aliquid tunc fuit Verbum quod prius non fuerat. Infideles ergo nescientes ipsum esse Deum sciverunt quid fuerat: ergo fuit aliquid preter deitatem. Cum ergo aliqua racio substancialis post incarnacionem Verbo conveniat, que non prius convenerat, que non potest poni, nisi hoc quod Verbum est homo; sequitur quod hec sit racio substancialis non aliena a Christo, ut nunc fingitur. Nec sollicitor aptare verba, ut pertineret volenti contendere cum doctoribus signorum; quia ex dictis patet materialiter sentencia et racio Augustini."
8159,342,14,170,"top","Illud confirmari potest tripliciter. Primo ex hoc: Verbum assumendo hominem assumpsit aliquid; ergo cum omne assumere sit facere, sequitur, quod faciendo se esse hominem, fecit se esse aliquid; et per consequens per assumpcionem fuit aliquid quod prius non fuerat. 2o confirmatur. Posito quod "
8160,342,14,171,"bottom","pro instanti incarnacionis Petrus fidelis cognoscat Verbum divinum nunc esse Deum et ignoret quod nunc sit homo; tunc patet quod sequitur - Verbum divinum nunc non est aliquid quin iste Petrus nunc cognoscat ipsum esse aliquid: sed Verbum divinum nunc est homo: ergo Petrus cognoscit ipsum nunc esse hominem - . Hic enim non est fallacia accidentis, cum Christus, in quantum homo, sit aliquid: et consequens est falsum: ideo relinquitur quod maior: ex quo sequitur aliquid esse nunc Verbum, quod Petrus nunc ignorat esse Verbum, quod non potest poni deitas. 3o confirmatur ex hoc quod quantitas et cetera accidencia non sunt essencialiter distincta a subiectis: ergo multo evidencius humanitas est homo."
8161,342,15,171,"top","Quoad 2dam patet cuilibet volenti advertere, quod glosa est nimis extranea preter mentem sanctorum; ut quando Augustinus, Gregorius, Ieronimus, Anselmus, et alii dicunt, quod utraque substancia, scilicet divina et humana, est Christus, dicit glosa ipsos per hoc intendere, quod altera non est Christus, sed natura eius, nec conveniens secum in essencia nec persona. Pro certo inter omnes glosas, quas unquam audiveram est hec inculcior, glosare dicta sanctorum directe per sua opposita. Si, inquam, ista glosa sufficeret, quis formidaret auctoritatem sibi oppositam? Sed ut pallient glosam suam, dimittunt verbaliter negativam dicentes quod Augustinus intendit utramque naturam esse naturam Christi. Quando autem queritur utrum Augustinus intendit utramque naturam esse Christum, dicunt quod non, sed utramque esse naturam Christi. Et quando ulterius opponitur, si intenderit naturam humanam esse Christum, sicut intendit naturam divinam esse Christum, dicunt quod non: et sic finaliter incidunt in glosam yronicam supradictam. Sed quam sinistrum est dicere quod tam subtiles logici et "
8162,342,15,172,"bottom","philosophi tam pii et prudentes theologi in precipua materia fidei, capciosissimis hereticis circumsepti, dicerent tam crebro et patule quod utraque natura Christi est Deus, quia persona Christi, si finaliter intenderent quod altera est Deus, et altera non est Deus. Et nimis leve verbum est dicere Augustinum intendere, quando dicit 'aliud Deus aliud homo sed non alius, quia non alia persona,' quod est quod ipse per hoc intendit, quod non natura alterius persone sit Christi deitas sive humanitas: tum quia glosa illa seipsam interimit falsitate, cum natura divina sit natura alterius persone quam Filii, quia tam Patris quam Doni; tum eciam quia verba essent nimis impertinencia suis sentenciis. Nam Augustinus persepe asserit, quod anima sit Christus et caro Christus, sicut deitas Christus et humanitas Christus, utrumque aliud a reliquo sed non alius; ut patet super Ioh. Ome. 47. 78 et sepe alibi ut patet superius. Et ad hunc sensum ut verba sonant ac raciones concordant, exponunt eum Anselmus, Hugo de Sancto Victore, et alii. Unde De Incarnacione cao 6o in fine sic scribit Anselmus; 'suscepit Verbum hominem in unitatem persone, ut due nature, scilicet divina et humana, sint una persona.' Et hoc dicit Augustinus in Dialogo ad Felicianum; 'aliud, inquit, Dei Filius, aliud hominis filius, sed non alius:' et primo De Trinitate 9o cao; 'forma Dei formam hominis accepit, utraque Deus utraque homo'; et sic de quotlibet similibus, ex quibus patet quod sensus datus Augustini primo De Trinitate 16o sit nimis sophisticus, quando dicit, 'talis fuit illa suscepcio, que hominem faceret Deum et Deum hominem'; hoc est, ut inquiunt, 'illa suscepcio fecit quod homo est Deus, et e contra.' Quis dubitat eciam laicus de conversione illorum? Non ergo oportuit Augustinum "
8163,342,15,173,"bottom","exponere quod idem sit - Deum esse hominem - et - hominem esse Deum. lntenditur ergo, ut alibi sepe dicit, quod natura illa sit Deus et Deus sit illa natura ypostatice assumendo. Et sic favorabilius et coloracius sunt moderni glosandi, qui dicunt quod humanitas non est Deus. Intendunt enim quod Deus nec per se nec formaliter nec secundum essenciam deitatis sit humanitas."
8164,342,16,173,"no","Et si queratur qualis predicacio sit ista - Deus est homo sive humanitas - , dicitur quod equivocando in nomine accidentis ut supra; hoc est, per accidens; sicut et hec - Petrus est bipedalis - secundum negantes quantitates distingui est predicacio secundum essenciam; non quod deitas sit natura humana, sed quod persona deitatis sit illa essencia. Est eciam in parte predicacio causalis et formalis, cum humanitas causata a Deo sit 'forma servi, secundum quam Deus est servus obediens Trinitati. Et patet quod humanitas cum sit forma temporalis distinguitur a Verbo, licet sit ypostatice ipsum Verbum. Nec sequitur per locum a simili quod substancia sit sua quantitas; cum non possit esse personalis unio substancie ad accidens inherens formaliter."
8165,342,17,173,"top","Item si sint aliqua duo, quorum omnes partes sint idem inter se, et ipsa sunt idem inter se: sed Christus et eius humanitas sunt duo distincta quorum omnes partes sunt idem inter se: ergo et ipsa tota eisdem adequale composita. Minor patet ex hoc quod quelibet pars corporis Christi sicut et totum ipsum corpus et anima est pars humanitatis Christi et e contra; cum Christus non habet partem qualitativam aut quantitativam, nisi secundum humanitatem eo quod secundum deitatem sit indivisibilis omnino. Et maior patet eis qui ponunt omne totum compositum ex partibus esse insimul illas partes; hoc autem "
8166,342,17,174,"bottom","hic supponitur. Et patet cum ista multitudo parcium sit Christus et ista eadem multitudo sit ista humanitas, quod Christus et ista humanitas sunt idem alicui tercio; et per consequens inter se: et cum nulla ydemptitas sit pertinens nisi fuerit personalis, sequitur quod Christus et illa humanitas sunt eadem persona. Et istam sentenciam videtur sapere prima conclusio 5ti Elementorum Euclidis: 'si fuerint quotlibet quantitates aliquarum totidem eque multiplices, ut eque maiores aut eque minores, aut singule singulis equales, quemadmodum una illarum ad sui comparem; necesse est totum aggregatum ex his singulariter se habere.' Quod eque evidenter videtur de ydemptitate tocius ad totum, presupposita ydemptitate numerali cuiuscunque partis ad partem sibi correlatam, sicut de paritate proporcionum, sicut patet   applicati. Nam si sint aliqua duo, et quelibet pars unius ydemptificata fuerit parti alterius et e contra; tunc unum ydemptificatur primo alteri."
8167,342,18,174,"no","Pono ergo quod Verbum incipiat a pedibus Petri usque ad caput assumendo ypostatice quamlibet partem quantitivam aut qualitativam Petri, sic quod primo in fine hore tam corpus quam anima sit ypostatice assumpta: et patet, posito quod Verbum non aliunde habuerit partem aliquam, nec assumptum dimiserit ante finem, quod quelibet pars Petri fiet idem parti Verbi; et quelibet pars Verbi fiet pars Petri, posito quod in hora alia dimittatur. Nec fingendum quod ydemptificabuntur totali ydemptificacione, nisi Christus et Petrus vel eius natura. Si ergo quamlibet partem humanitatis Christi fecit esse partem sui, tunc se totum fecit totam illam naturam, ut loquitur Augustinus."
8168,342,19,174,"top","Et potest confirmari tripliciter. Primo per hoc quod Christus non est infinitum bonus homo, sed tantum "
8169,342,19,175,"bottom","finite bonus ut homo; licet sit infinitum bonus Deus, ut hic supponitur: sed omnis bonitas humana, quam habet, resultat precise ex eisdem principiis ex quibus resultat bonitas humanitatis: ergo precise eadem est Christi secundum quod homo, que est bonitas sue humanitatis, cum bonitas et entitas convertuntur: sequitur quod eadem sit entitas Christi, que et sue humanitatis. Sed et hoc sonat vocabulum et omnia que movent concedere Christum esse creaturam. Non enim est dare, que creatura esset Christus, nisi foret illa humanitas: bonitates enim non possunt dici incommunicantes; et, si in aliquo communicant, communicant secundum totum; nec est inconveniens sed necessarium, quod Christus habeat quiditatem creatam, cum sit univoce homo cum aliis habens denominaciones accidentales creatas, quod sonat in amplius imperfectum: aliter enim non, in quantum homo, foret aliquid."
8170,342,20,175,"top","2do confirmatur ex hoc quod eadem in numero est quantitas, qua ista duo quantificantur, eadem qualitas qua qualificantur; et sic de motu et ceteris accidentibus quibuscunque, que insunt Christo humanitus, ut patet posterius: quod non esset nisi foret ydemptitas in subiecto: ergo idem est iste homo et ista humanitas. Cum ergo accidens non sit nisi modus subiecti, patet quod ad numeracionem subiectorum oportet accidencia numerari; ut, si aliquid est A motum, aliud est B motum; alia est mocio A mobilis, et alia est mocio B mobilis; neutra autem predictarum substanciarum est pars alterius, cum preter humanitatem vel eius partes non restat signare aliam partem Christi. Ideo humanitas nec est pars quantitativa nec qualitativa Christi; et per consequens, si essent distincte substancie, omnia accidencia, que insunt eis formaliter distinguerentur; cuius impossibilitatem suppono ex alibi declaratis. Non enim est "
8171,342,20,176,"bottom","possibile puncta et quantitates, qualitates, et ceteras formas simillimas coextendi."
8172,342,21,176,"no","Et ex isto capitur 3o quod omnis differencia substancialis vel accidentalis, qua Verbum secundum humanitatem differt ab alio supposito vel natura, est differencia qua humanitas Christi differt ab eodem. Ex quo sequitur ulterius, quod nulla est differencia, qua Christus humanitus differt ab illa humanitate: et cum non sit possibile quod aliquid differat ab aliquo, nisi aliqua differencia differat ab eodem; patet quod non est differencia inter Christum et illam humanitatem assumptam. Patet ex hoc quod omnis substancialis differencia capitur vel a materia vel a forma: sed omnis talis pars Christi est pars sue humanitatis et e contra, sicut et omne aliud accidens absolutum: ergo non superest fundamentum, unde caperetur differencia Christi humanitus, nisi ab illa natura assumpta. Nec valet dicere quod solum secundum naturam divinam differt ab illa; quia sic tantum differret ab illa sicut Pater, et precise convenirent, non obstante unione ypostatica, appropriate ad Verbum: et tunc non plus conveniret Verbum cum aliqua creatura post incarnacionem quam ante; et per consequens non foret eiusdem speciei vel generis cum aliqua creatura, eo quod tantum differt ab ista humanitate cum qua maxime conveniret inter omnes creaturas, quantum differret si esset pure Deus et illa homo, cum differencia amplior non sit fundabilis."
8173,342,22,176,"top","Item humanitas Christi habet causas completas et denominaciones positivas, que non possunt nisi homini competere: ergo est homo. Et, cum non potest poni alius homo, quam Christus; quia sic Verbum gereret in se monstruose duos homines, quia personam quam assumeret ad suam personam sed non in unitatem persone, et ipsemet foret alius homo, et illi concurrerent faciendo redempcionis commercium: "
8174,342,22,177,"bottom","oportet ergo quod illa humanitas sit idem homo, qui Christus. Assumptum videtur primo ex hoc quod illa humanitas est substancia corporea racionalis ad ymaginem Dei facta, et hoc sufficit ad esse hominis secundum Augustinum et Lincolniensem ut patet superius. Nec valet ficta negacio, quod sic nemo esset formaliter humanitate homo; nec in quantum homo esset aliquid vel alicuius generis pocius quam in quantum peccator, quod non consonat philosophie vel fidei; ymo nemo sciret an esset homo. Quod autem illa humanitas sit substancia racionalis, omnes concorditer confitentur, cum sit composita ex corpore Christi et eius anima. Ideo, si illa non esset substancia, nesciretur quid esset, aut que alia res esset substancia; et ultra videtur, cum omnis substancia sit substancia prima vel secunda, quod illa humanitas sit substancia prima, et per consequens individuum speciei vel generis. Et cum non solum sit in genere substancie vel corporis, sed inferius in genere animalis, eo quod est sensitiva et racionalis et per consequens substancia animata sensibilis; sequitur quod sit animal. Non enim est racio quod negacio caderet in diffinicione animalis pocius quam in diffinicione cuiuscunque substancie, cum omnis singularis substancia sit suppositum."
8175,342,23,177,"top","Confirmatur. Anima Christi, corpus, et unio eorum cum suis consequentibus sufficiunt principiare humanitatem esse hominem, et non impediuntur propter Verbi incarnacionem: ergo de facto constituunt illam in esse hominis. Maior patet ex quolibet alio homine principiato et individuato per corpus et animam unita cum suis consequentibus: ymo videtur quod absolute necessario sequitur positis istis principiis cum unione predicta, quod individuum constituatur in specie. Nam non est possibile quod forma elementi vel mixti inanimati informet proporcionatam materiam, nisi eo ipso constituatur elementum vel mixtum in sua "
8176,342,23,178,"bottom","specie: ergo cum totum genus animalis sit perfeccius et eque plene ab intrinseco principiatum; sequitur quod est dare principia intrinseca et eorum unionem, cum quibus non stat quod individuum illius generis non resultet. Si enim non sit possibile quod albedo informet subiectum, nisi eo ipso constituatur unum album; eque evidenter, si anima informat proporcionatum subiectum, oportet quod ex eis constituitur in signanda specie individuum animalis. Quod autem natura Christi non impeditur ne sit animal, probatur sic. Per assumpcionem est humanitas Christi summe exaltata et in perfeccione ultima creature possibili collocata: ergo non est ab aliqua perfeccione naturali, quam naturaliter appeteret, prepedita: cum ergo omnis perfeccio substancialis sit suppositum, vel presupponit suppositum ut subiectum, et omnis perfeccio accidentalis presupponit essencialem, et suppositum sic perfectum; videtur quod, si natura assumpta sit, ut sic, a racione suppositi exclusa, et a perfeccione maxima sit prepedita. Quomodo ergo non tristaretur languens circa perfeccionem possibilem a qua deficit per ypostaticam unionem? Maxima quidem perfeccio creature possibilis est beatitudo, sicut philosophi et theologi profitentur concorditer cum scriptura: modo illa beatitudo consistit in clara visione et fruicione divine essencie iuxta vocem Veritatis Ioh. 17; 'hec est vita eterna ut cognoscant etc.'; ergo illa creatura cum non potest esse suppositum stante unione et per consequens non exercere actus suppositales, non potest, ut sic, perfeccionem talem attingere. Sed et hoc concedunt concorditer dicentes quod ista natura, cum non sit suppositum, nec agit nec patitur. Unde et illud Psalmi 44ti ad litteram dictum de Christo, 'beatus quem elegisti et assumpsisti,' dicunt esse falsum de virtute sermonis: sed sic intelligitur - beatus, cuius est natura, quam "
8177,342,23,179,"bottom","elegisti et assumpsisti - ista autem natura non est beata, cum non sit suppositum, quia per idem meruit redempcionem generis humani, quod non sufficit creatura, nec est colenda vel latria adoranda: illud ergo, quod nunquam exercuit actus suppositales, non est beatum. Sed rogo attendat lector et iudicet, que istarum viarum sit auribus fidelium magis pia; vel dicere quod natura illa per assumpcionem est beatissima creaturarum; (sic quod non deficit sibi esse hominis vel persone racio per se agendi et paciendi ac recipiendi formaliter felicitatem et cuiuscunque generis perfeccionem; sic quod assumpcio extollat eam ad omne genus perfeccionis et non vinculat eam excludendo a perfeccione huiusmodi;) quam dicere eius oppositum? quia non dubium quin esse hominem summe merentem ex passione maxime acceptabili Trinitati, et postmodum esse beatum beatitudine maxima possibili creature, est perfeccionis denominacio. Illam autem tollit adversa posicio, et illam ponit expresse nostra posicio concorditer cum antiquis doctoribus et scriptura."
8178,342,24,179,"top","Sed ne dicatur tales denominaciones humanitatis non posse probabiliter sustineri, cum non sit persona; arguitur primo sic ad illam probandam. Nam illa humanitas est mole magna et accidentaliter qualis cum aliis denominacionibus corporeis accidencium; ergo per idem habet denominaciones spirituales accidentales secundum animam. Probatur consequencia eo quod dato antecedente illa humanitas crevit a quantitate infantili usque ad quantitatem virilem, et hoc secundum omnes condiciones augmentacioni proprie competentes: ergo augmentabatur, et per idem ambulabat super terram et mare, predicavit, manducavit, et sic de ceteris actibus animalibus, que Christo conveniebant. Nam, cum componitur ex omnibus partibus, ex quibus et Christus; fuit ex se mobilis, sicut et Christus: et per consequens "
8179,342,24,180,"bottom","sufficeret exspirando aerem a suo pulmone secundum suam ymaginativam et cetera vocis organa formare voces simillime sicut Christus. Non enim haberet organa sensuum et operum suppositalium superflua; sic quod, habendo oculos et aures et instrumenta vocalia, preclusa esset sibi via per positivam assumpcionem ne sufficiat plus sentire quam surdus et mutus; sic quod sufficiencia senciendi et personaliter operandi foret per negacionem, qua imperficitur relaxata. Patet ergo, cum humanitas Christi habet de propriis tam formas quam organa ad humanitus operandum, nec ligatur ex benedicta unione, qua tantum perficitur; quod sufficit, ut loquitur scriptura, humanitus operari. Et confirmatur ex hoc quod Christus non predicat, vel ambulat, nec 'interpellat pro nobis' 'factus obediens,' nisi secundum illam humanitatem. Sed quandocunque duobus nate sunt inesse denominaciones et non uni nisi per reliquum, sequitur quod illi reliquo denominacio inest primo iuxta illud principium Aristotelis primo Posteriorum; 'propter quod unumquodque et illud magis.' Ergo prius taliter predicavit et ceteros actus humanos fecit illa humanitas quam Christus, cum solum secundum illam sic fecerat: sic enim iuxta sentenciam 5to Physicorum: si homo sit sanus secundum thoracem vel moveatur secundum partem, tunc illa pars primo movetur et totum per accidens. Cum ergo denominaciones humane insunt Verbo secundum illam humanitatem, que est primum et completum subiectum eorum; videtur quod prius insunt sibi quam Verbo, cum non possunt inesse Verbo nisi per illam, et sibi possunt inesse cum hoc quod non insunt Verbo; ut signato motu progressivo Christi certum est quod iste non potuit fuisse sine illa humanitate, cum motus ex 5to Physicorum individuatur a spacio, a "
8180,342,24,181,"bottom","tempore, et subiecto. Si ergo Christus secundum aliam humanitatem moveretur pro eodem loco et tempore secundum quamlibet eius partem quantitativam, alius foret motus. Cum igitur illi humanitati dimisse potest inesse dictus motus sine hoc quod insit Verbo, ut dicitur, et Verbo non possit inesse nisi sibi infuerit; patet quod naturaliter prius sibi inest. Si enim denominacio creata post naturaliter insit Verbo hoc foret secundum deitatem vel secundum humanitatem vel mixtim; non secundum deitatem quia nulla forma accidentalis inest sibi nisi secundum naturam qua est mobilis; si secundum humanitatem sive parcialiter sive totaliter; tunc illi humanitati naturaliter prius inest."
8181,342,25,181,"top","Et indubie idem videtur iudicium de spirituali denominacione secundum animam. Nam si anime sanctorum sunt beate in celo, ymo et corpora; quanto magis completa Christi humanitas, cum habeat in se primo subiective omnem creatam beatitudinem qua Christus humanitus est beatus. Augustinus itaque, qui ponit quod anima prius nedum intelligit ymo sentit quam totum compositum, diceret quod anima Christi in celo haberet visionem et fruicionem beatificam ultra quamcunque aliam animam. Nec est fingendum quod assumpcio ligat spiritum Iesu ne beatifice delectetur. Et per idem habendo quatuor dotes corporis foret perfecte et complete beata eadem beatitudine, qua est Christus; et idem est iudicium de omnibus accidentibus creatis que humanitus insunt Christo. Quomodo, queso, aliter adorarem eam latria, si non tantum benefecit michi ut crux Christi? aut quomodo dimissa recoleret de operibus Christi sui, vel maneret inter passionem et mortem dimissa a Deo corpore fatigata si nichil antea fuit passa. Dimissa ergo in uno loco et Christo assumente eam in alio, foret plus quam Christi germanus, ut patet de convenienciis substan- "
8182,342,25,182,"bottom","cialium et accidentalium: et non est conveniencia amplior nisi fuerit personalis; in nullo itaque casu Verbum assumeret personam, que esset natura Verbi passa et quomodolibet temporaliter formata; ut patet de comitancia absolutorum conmultiplicatorum cum taliter multiplicatis; et sic facta revelacione illi homini quod adnichilabitur, patet quod dolor redundaret in Christum, nulli autem alteri homini posset sic affici."
8183,342,26,182,"top","Quo dato, videtur multipliciter quod humanitas Christi sit homo, et sic persona Verbi. Nam nichil est risibile nisi homo; humanitas Christi est risibilis, cum sufficiat predicare: ergo est homo. Maior patet ex hoc quod risibilitas est propria passio hominis convertibilis cum specie. Et idem est iudicium de passione mortalitatis capta a causa materiali, de productivitate sui similis in specie, que competit sibi passionaliter a causa efficiente, et de beatificabilitate secundum corpus et animam que competit sibi a causa finali. Cum ergo predicaciones huiusmodi solum possunt formaliter inesse suppositis, videtur, cum humanitati Christi insunt, quod ipsa sit suppositum Verbi. Secundo confirmatur idem ex hoc quod omnis forma accidentalis non est aliud nisi subiectum accidentaliter se habere; ut mocio est mobile moveri, locucio est ipsum loqui, et ita de ceteris, ut hic supponitur. Cum ergo eodem accidente informatur Christus et ista humanitas, sequitur quod idem est Christus et illa humanitas: vel si Christus non sit illa humanitas sed movetur secundum illam, alia est mocio Christi et alius motus eius: et ita numerarentur omnes forme complete accidentales in Christo secundum numerum subiectorum: quod est impossibile, cum nullum tale accidens foret pars alterius, sed quelibet pars unius pars alterius et e contra. Tercio confirmatur ex hoc quod nichil sufficit redimere genus humanum perfecte, ut modo redimitur, nisi ipsum sit "
8184,342,26,183,"bottom","Deus: humanitas Christi sic redimit: ergo est Deus. Ipsa enim fuit passa omni passione, qua Christus dedit sanguinem in redempcionem ut Christus, et sic de posicione anime ac commercio quo mercatus est Christus. Cum ergo per passionem et tales formas fiebat redempcio, sequitur quod ipsa fecit redempcionem; aliter enim non esset illa humanitas tante diligenda nec latria adoranda. Cum tamen indubie quilibet Christianus debet tantum diligere humanitatem Christi quantum et Christum sub racione qua homo: ymo hec idem sunt et colenda eadem pietate in numero, ut ostendit Magister 3o Sentenciarum Dist. 8. ex testimonio beati Augustini. Christus enim ex hoc quod est ista humanitas et per consequens creatura adorari debet yperdulia, et omnis alia creatura venerari debet tantum dulia. Nam excellens honor debet Christo attribui, qui ex unione ypostatica est creator ac eciam creatura; et illa vocatur significanter yperdulia; et cum hoc, cum idem Christus sit creator, debet latria soli deo debita adorari. Correspondenter humanitas Christi cum sit Verbum, debet adorari latria, et cum in se sit creatura debet adorari yperdulia sicut Christus. Et sic tam Christus quam ista humanitas, que est personaliter ipse Christus, debet secundum duplicem racionem eadem tam latria quam yperdulia adorari: sed absit hoc, nisi illa humanitas foret Christus! Ex quo patet quod non solum deitati, sed soli deo est latria exhibenda. Nec est putandum quod humanitas Christi adoranda sit latria solum secundum ordinem ad alterum, sicut crux, ymago, vel pars Christi quantitativa, sed tanquam corpus animatum, sumptum de virgine, passum pro nobis, dolens et merens, et per consequens vere positum precium pro redempcione humani generis: 'empti enim estis precio "
8185,342,26,184,"bottom","magno,' ut dicit Apostolus prima ad Cor. 6o et 7o: et ad id precium atque commercium explanat expressius: 'Deus, inquit, proprio Filio non pepercit, sed pro nobis omnibus tradidit illum': et indubie sic fecit tota Trinitas: unde ad Gal. 2o, 'in fide vivo Filii Dei, qui dilexit me et tradidit semetipsum pro me': et indubie precium traditum fuit Christi humanitas; unde si per impossibile humanitas Christi dimissa fuerit personalitati proprie conversans nobiscum ut proximis, ego diligerem eum ut salvatorem et redemptorem meum, adoraremque eum latria sicut prius: nulli enim alteri hominum adeo potero obligari. Nec video quin iste homo dimissus, sine peccato vel merito decedens, foret supra angelos et omnes alios homines merito exaltandus propter meritum quo meruit ypostatice copulatus."
8186,342,27,184,"no","Tales sunt multe evidencie ex quibus credi debet - si illa humanitas sit aliquid, tunc est Christus - et sic intelligo illud ad Titum 3o; 'cum autem benignitas et humanitas apparuit salvatoris nostri Dei' etc. Illa quidem humanitas est mas de quo Baruch 3o 'in terris visus est et cum hominibus conversatus est'; ipse enim est 'vir quem femina circumdedit.' Ierem. 31o. Et hinc dicit Augustinus in De Vera Religione quod 'Verbum virum suscepit natus ex femina.'"
8187,343,1,185,"no","[Solvit instancias quibus moderniores doctores videntur fulcire suam sentenciam, recitando decem ludicra que concedentes possibilitatem dimissionis annuunt consequenter."
8188,343,2,185,"no","Discussion of Duns Scotus' theory of the Incarnation including the analogy of Transubstantiation in the Eucharist (pp. 189-191); followed by a refutation of the hypothesis that Christ could have assumed many humanities.] Superest videre evidencias ex quibus fulcitur opinio huic sentencie mee in verbis contraria. Declarat autem Doctor Subtilis istam opinionem in principio 3ii Sentenciarum satis subtiliter. 'Accidens, inquit, duplicem habitudinem habet ad subiectum: scilicet, informantis ad informatum; et talis racio includit imperfeccionem subiecti, quia potenciam ad actum quo subiectum perficitur: aliam autem habitudinem ut naturaliter posterius dependens a subiecto causaliter; et ista habitudo attestatur perfeccionem subiecti et imperfeccionem forme dependentis. Sic, inquit, simillime natura assumpta habet duplicem habitudinem ad Verbum, vel sub racione causandi sicut generaliter omnis creatura dependet a tota Trinitate; et illa habitudo presupponit in creatura posse naturale imperfeccionem sapiens, quod oportet habere actum causancie divine inseparabiliter comitantem. 2a autem habitudo est, qua natura assumpta secundum potenciam obediencialem potest esse natura Verbi, et illa potencia non potest actuari nisi per miraculum, et dicit quodammodo perfeccionem in persona assumente; terminare itaque dependenciam creature secundum istam racionem est ypostatice assumere dic tam creaturam.'"
8189,343,3,185,"top","Et ista sentencia placet michi. Nam omne subiectum accidentis includit in se analogice racionem causantis ad "
8190,343,3,186,"bottom","suum causatum quod est in Deo equivoce perfeccionis simpliciter. Verumptamen omnis causancia, qua subiectum causat inherens accidens, sapit imperfeccionem subiecti, quia causanciam materialem vel subiectivam qua est in potencia perfici tali forma. Unde non est dare aliam singularem habitudinem, qua subiectum potest causare accidens sine hoc, quod ipso informetur. Sed quelibet singularis racio vel causa includit racionem analogam, que secundum illud quod est perfeccionis simpliciter, soli Deo potest competere. Nec sequitur ex miraculosa transsubstanciacione in eucaristia quod vel qualitas vel inherens quantitas possit per se existere sine informacione et essenciali dependencia ad subiectum. Ad tantum ergo valet illa sentencia, quod vere ponit in qualibet racione creata lucere potenciam unde Deus potest humanitati Christi ypostatice copulari, sed quod aliam naturam possit assumere probari non poterit vel exemplariter edoceri."
8191,343,4,186,"no","Quod autem Verbum potest assumere naturam humanam faciendo ipsam esse naturam sui et non ipsum Verbum probat Doctor quintuplici  racione."
8192,343,5,186,"no","Primo ex hoc, quod nullum ex hoc sequitur inconveniens  ex parte assumentis nec assumpti."
8193,343,6,186,"top","Sed in ista racione falsum petitur; cum personalis unio, qua humanitas fieret natura hominis, implicaret illam humanitatem fieri unum personaliter cum sumente. Natura enim completa substancialis cuicumque supposito est generaliter idem suppositum. Et si humanitas sit natura completa Verbi, tunc est  essencia et substancia Verbi eo quod natura perfecta et essencia convertuntur, et si est essencia vel substancia Verbi, tunc est Verbum; cum cuiuslibet rei create vel increate idem est essencia vel substancia et "
8194,343,6,187,"bottom","res cuius est essencia. Ideo Verbum non potest facere humanitatem esse naturam Verbi, nisi fecerit ipsam esse essenciam ac substanciam Verbi, et per consequens ipsum Verbum. Nec sequitur - ista natura humana est natura Dei; ergo est natura divina - quia talia abstracta cum huiusmodi possessivis convocant possessionem sui primitivi cum quadam racione reduplicandi; ut, si humanitas Christi sit essencia, natura, vel substancia divina, tunc est natura Dei sub racione qua Deus, quod solum est deitas; et si deitas sit natura humana, tunc est natura humana sub racione qua homo; et sic deitate foret Verbum formaliter homo, et humanitate Deus; quod est impossibile. Et patet quod multum refert dicere - deitas est natura hominis - et - ipsa est natura humana; humanitas est natura Dei - et - ipsa est natura divina - ; cum ille nature tam dispares conveniunt in eodem supposito."
8195,343,7,187,"no","2o arguit Doctor per hoc quod persona divina potest terminare quamcumque dependenciam creature, quam dependenciam terminare foret perfeccionis; sed perfeccionis simpliciter est posse facere naturam creatam esse naturam Dei; ergo Deus hoc potest."
8196,343,8,187,"top","Sine dubio verum concluditur, sed infidelis diceret quod minor foret pura peticio. Unde quia videmus, quod Deus producit per se multos effectus ut substancias, sicut fide capimus de mundi principio; eliciunt quidam tanquam principium quod deitas vicem cuiuscunque cause secunde supplere poterit. Et ex illo pullulant plurime vanitates; quia certum est quod nullius cause materialis vel subiective vicem deitas supplere poterit, hoc est, causare formam eadem causacione sive simillima subducto subiecto; quia tunc deitas posset esse ignea et quomodolibet informata; quod dementis est dicere. Ideo causare materialiter vel subiective non potest sibi competere; ymo nullum accidens vel formam materialem potest Deus sine causancia "
8197,343,8,188,"bottom","substancie per se producere: ut, sicut non potest producere motum meum, nisi ego movear hoc causando, sic de qualibet forma materiali. Ymo de accidente spirituali idem dicitur; ut non potest actum volendi creature producere nisi ipsa creatura nedum concurrat cum eo subiective causando, sed et eciam coagendo. Ymo si ultra perspicitur, nullius secundi agentis potest deitas vicem supplere agendo univoce. Ideo vicis supplecio, cum dicit inferioritatis condicionem vicariam, non potest deitati competere. Quando ergo per se miraculose opus perficit, quod posset facere agens secundum alia accione in genere cum suo regimine instrumentaliter efficere, non supplet vicem agentis; nec e contra cum conformantur in genere."
8198,343,9,188,"no","3o arguit Doctor quod natura assumpta est prius essencia singularis quam suppositatur; ergo pro illo priori potest Deus personare illam naturam in alio."
8199,343,10,188,"no","Sed hic videtur michi quod consequencia sit neganda. Nam iuxta illud sequeretur quod quilibet potest esse quilibet. Nam Petrus prius origine est essencia quam substancia; ergo pro illo priori Deus posset facere eum non-substanciam; et, cum prius sit substancia quam corpus, et prius corpus quam animal, et prius animal quam homo, eo quod omne superius est causa sui inferioris; sequitur quod posset indifferenter fieri cuiuscunque speciei substancie tam secundum corpus quam animam."
8200,343,11,188,"top","Sed ulterius pro materia argumenti dicitur quod, quam primo quoad consequenciam humanitas Christi est ista singularis natura, tam primo est ipsa persona Verbi. Non enim posset derelinqui non assumpta, nec post assumpcionem dimitti; quia tunc indubie, sicut incepcio humanitatis presupponeretur prioritate consequente assumpcionem, ita personacio creata, cum esse individuum racionalis nature sit esse personam. Et patet quod Christus prius est persona, suppositum, vel ypostasis quam ipse est natura singularis; "
8201,343,11,189,"bottom","sed generaliter e contra primo, sicut substancia est natura singularis date speciei, ut Christus, eque primo est suppositum humane nature, sicut est persona hominis. Ideo Christus prius est persona quam est persona hominis vel substancia singularis. Verumptamen non est ordo inter divinum suppositum et personam divinam tanquam inter generalius et contraccius, sicut est in personalitatibus creatis. Sed et in illis non oportet, si Petrus sit prius suppositum substancie quam persona humane nature, quod potest esse suppositum non persona, ut patet ex dictis superius. Singularitas ergo Christi est posterior sua personalitate, et causatur ex condicionibus individuantibus, ut puta ex illo corpore et illa anima cum illa unione ypostatica et aliis que secuntur. Ex quo videtur michi quod Christus non potest aliam naturam assumere, quia tunc posset esse alius homo; et per consequens ista persona, ut post deducetur; quod est impossibile. Et consequencia patet ex hoc quod, si alia fuerint principia individuancia, tunc foret aliud individuum speciei humane et per consequens alius homo. Nec est color quod tempus aut aliud accidens requisitum individuat substanciam, nisi ut multo evidencius unio ypostatica individuaverat dominum Iesum Christum, ut dicit Anselmus in De Incarnacione 7o. Nec obest quod Christus sit prius suppositum et individuum speciei humane, quam habeat predictam unionem; quia, sicut prius est homo quam iste homo, sic prius est individuum speciei humane, quam hoc individuum, et prius est ista unio quam ipse sit hoc individuum."
8202,343,12,189,"no","4to confirmatur ex hoc quod accidens potest Deus facere per se esse, ut patet de eucaristia; ergo per idem potest facere substanciam inherere: tantum enim distat de inherente facere non inherens, sicut de non-inherente facere quod adhereat persone nature superioris."
8203,343,13,189,"top","Hic dicitur quod loquendo de accidente inherente, ipsum "
8204,343,13,190,"bottom","non poterit per se esse, cum omne tale sit modus substancie, sed cum omnis creatura sit accidens Deo adheretque sibi tam essencialiter sicut accidens ad subiectum; patet quod accidens potest Deus facere per se esse, non sic quin alicui, scilicet Deo, adhereat, sed quod nulli formaliter inhereat; sicut est de toto predicamento substancie, quod non potest sic formaliter inherere. Si tamen racio predicta procederet, argueret direccius quod homo et quelibet alia substancia poterit inherere, sicut quantitas et qualitas creduntur hodie per se esse: quod ego non video. Ideo alias dixi quod, sicut univocando de accidente respectivo, cuiusmodi sunt relacio, accio, passio etc., nullum illorum poterit esse nisi insit substancie ut subiecto: sic nec qualitas nec quantitas, cum sint univoce accidencia sicut illa. De qualitate consentit sanctus Thomas, quod ipsa non potest esse nisi insit quantitati. Et de quantitate est michi evidencius, cum sit substanciam esse quantam, et non potest exspectare rarefaccionem et condensaciones et ceteras mutaciones, quas in benedicta eucaristia oculariter experimur. Ideo, ut alias dixi, esset nimis magna sensus illusio, nisi esset in eucaristia unum quantum diversimode qualificatum et accidentatum ac mobile. Et illud subicitur quantitati, qualitati et ceteris accidentibus que videmus. Sed quoad questionem - quid est de tali essencia? - non sollicitor; licet sint quotlibet dicta sanctorum que sonant quod sit panis vel vinum; que forte intelligenda sunt, quod essencia subiecta illis accidentibus post transsubstanciacionem est panis ante transsubstanciacionem, et virtute transsubstanciacionis desinit esse quid vel substancia, et manet eadem essencia conformiter accidentata. Illa autem non fit corpus Christi sed fit signum signans nobis ineffabiliter quod ad omnem punctum sui sit sacramentaliter corpus Christi et concomitanter anima et omnia alia Christi accidencia absoluta. Nec est "
8205,343,13,191,"bottom","de substancia fidei viatorum scire quid est illa essencia; sed satis est cognoscere questionem si est de ista cum transsubstanciacione et ceteris veritatibus que sacramento eucaristie sunt annexe. Non ergo sequitur - si Christus potest facere corpus suum virtute verborum sacramentalium esse ad omnem punctum illius essencie; ergo potest facere quod humanitas non sit suppositum, vel quomodocunque aliter per terminos magistrales aliter extraneetur racio -  in omnibus enim similibus evidenciis est pura peticio. Illud autem quod de eucaristia fides orthodoxa artat nos credere potest catholicus philosophice sustinere. Si enim secundum perspectivos corpus multiplicatur intencionaliter vere presens, ubicunque species eius agitur, et habet ibi efficaciam operandi; quod magisterium Deo facere corpus suum esse ad omnem punctum hostie sacramentaliter et effectus spirituales efficaciter operari!"
8206,343,14,191,"no","5to confirmatur ex hoc quod accidencia maxime distancia potest Deus facere unitive concurrere in eodem, ut omnia novem genera accidencium sunt idem subiecto. Ergo per idem naturam humanam potest Deus facere inesse subiecto divino cum hoc, quod non realiter sit subiectum."
8207,343,15,191,"top","Sed hic dicitur quod loquendo de unione ypostatica oppositum sequitur ex assumpto. Unde omnes iste evidencie confirmare possunt fidelem credere quod duas naturas potest Deus unire personaliter in eadem ypostasi ad sensum expositum. Sed quod Verbum assumens non sit natura assumpta, nec iste raciones nec alie possibiles poterunt edocere. Unde quam mirum est quod natura divina et humana tam distantes sint utraque eadem persona, tam mirum est et idem in numero, quod Deus sit homo. Unde accidencium ad subiecta non est unio ypostatica, cum sint essencie a subiecto generaliter condistincte sine communicacione ydiomatum, ut substancia fiat tale accidens vel e contra. Ideo sicut in materia de Trinitate trinitas creata "
8208,343,15,192,"bottom","memorie, racionis, et voluntatis anime est inter omnes hucusque inventas simillima pro Trinitate increata viatoribus cognoscenda; sic in materia de Incarnacione ypostatica unio creati spiritus ad naturam corpoream, ut utrumque sit eadem persona hominis, est inter alias plus propinqua; nec possunt, si non fallor, fieri evidencie ut, vel probetur talis impossibilitas unionis, vel quod Deus aliam naturam possit assumere, aut assumptam dimittere."
8209,343,16,192,"no","Sed instatur per hoc, quod gracia unionis foret gracia maxima possibilis creature, ut illa humanitas fiat Deus; et omnis gracia creata presupponit inesse tam gratificatum quam ipsum gratificans; ergo gracia unionis presupponit naturam assumptam, et per consequens ipsa natura prius est quam de facto assumitur."
8210,343,17,192,"top","Hic dicitur quod conclusio est concedenda, cum omne per se superius sit prius natura vel origine quam suum inferius; et per consequens et prius quam passio vel accidens sibi inest. Sed ex hoc non sequitur quod illa humanitas potest esse non assumpta, etsi sit non assumpta pro illa mensura nature sive originis. Sed notandum quod duplex est gracia unionis. Prima increata, qua Verbum voluit eternaliter humanitatem illam sibi ypostatice copulare; et illa potest intelligi tripliciter, scilicet essencialiter, personaliter, sive formaliter, ut patet alibi. 2da autem est gracia creata qua humanitas est sic formaliter grata Deo. Et ista gracia licet sit natura vel origine posterior quam subiectum, non tamen est possibile quod dicta humanitas temporaliter ipsam procedat sic quod mereatur graciam unionis; sicut Augustinus innuit Enchiridion 29o, cum non sit possibile ipsam manere per instans  temporis non assumptam. Et sicut in aliis hominibus presupponitur gracia preveniens ad meritum, sic in Christo gracia unionis presupponitur naturaliter ad Christi meritum, etsi meritum "
8211,343,17,193,"bottom","pro instanti unionis naturaliter consequatur. Et istum credo esse sensum Augustini 17o De Civitate Dei cao . . . 'In rebus, inquit, per tempus exortis summa gracia est quod Deus in unitate persone homini nullis precedentibus meritis copulatur;' non quod gracia sit membrum in corpore vel anima colligans unionem; sed quia ista unio sit gracia non preventa habitu disponente. Unde illa unio cum sit relacio racionis est posterius subiecta humanitate quoad genus cause materialis, et tamen est efficienter prius quam Christus est hoc singulare vel individuum hominis, ut tangitur superius. Sed caveatur de prioritate  temporis aut prioritate quoad consequenciam, cum omnia ista pro omni tempore Christi se mutuo consequantur. Unde Augustinus Enchiridion dicit quod ista unio fuit illi homini quodammodo naturalis, cum iste homo non poterit esse sine illa."
8212,343,18,193,"no","Et si queritur de subiecto eius primo dicitur quod anima est subiectum primum unionis creati spiritus, non quod sit  infusus habitus, sed habitudo relativa. Alia autem unio corporis ad Verbum subiectatur multiplicative in corpore sicut filiacio temporalis, que est habitudo secundum quam cognitum causatum naturaliter est productum a suo simili in natura. Et per istas particulas patet quod Spiritus sanctus non est Filius Patris, nec vermis est filius hominis, ut docet Augustinus Enchiridion 3o, nec inanimatum est filius sui naturaliter generantis. Correspondenter unio est habitudo, secundum quam una natura alteri ydemptitate ypostatica copulatur; et illa dupliciter secundum diversitatem nature increate assumentis et nature create suppositis copulate. Nec est extraneum vocare illam unionem graciam cum sit donum perfectissimum gratis datum."
8213,343,19,193,"top","Quantum ad dimissionem nature assumpte patet ex dictis quod Verbum non potest illam dimittere licet contingentissime possit illa natura Verbo deesse cum sit contingens "
8214,343,19,194,"bottom","ad utrumlibet Verbum esse hominem vel fuisse. Movent autem ad negandum dimissionem nature assumpte, hoc est ad dereliccionem illius personalitatis non nature ipsius Verbi Dei, argumenta facta superius 5o cao ; et omnia que monent quod humanitas sit idem personaliter Verbo Dei, ut tactum est 10o cao."
8215,343,20,194,"no","Et ita de assumpcione multarum humanitatum vel simul vel successive; aut quod alia persona eandem naturam assumat. Et placet michi quod ex hoc pereunt modernorum doctorum vocata subtilia et gloriosa sophismata."
8216,343,21,194,"no","Primo, posito quod Verbum omnem naturam humanam a mundi exordio assumpsisset que continue viveret assumpta; tunc species humana non salvaretur per successionem suorum individuorum; quia vel tantum unum foret individuum in specie humana, quod foret totum genus hominum et faceret quidquid operatum esset ab homine vel si essent multa individua, tamen posito illo essent nature humane non homines; et sic omne suppositum nature humane foret prius naturaliter quam sua species, a qua tamen non caperet quiditatem."
8217,343,22,194,"no","2do dicitur quod potest, quociens libuerit, fieri mutacio a contradictorio in contradictorium sine mutacione aut generacione aut corrupcione veritatis pertinentis. Ut posito quod in qualibet istarum parcium proporcionalium imparium huius hore omnis humanitas dimittatur et quelibet permaneat cum omnibus positivis continue reassumpta; quod est impossibile, cum negacio non potest incipere; ymo unio, que est relacio tercii modi, non potest terminare mutacionem nisi in aliquo proprie fiat motus."
8218,343,23,194,"top","3o dicitur consequenter quod in fine illius hore fient quotlibet homines, et tamen non fiet aliquid nec alicuiusmodi positivum, posito quod quotlibet nature iam assumpte "
8219,343,23,195,"bottom","dimittantur immote primo in fine hore. Unde subducta omni mutacione preter talem alternam dimissionem et reassumpcionem foret tempus et motus mirabilis successivus. Nec negabunt quin Deus potest, subducto alio motu quocunque, alternare mutaciones huiusmodi, cum dependeant solum a volucione libera Dei; et indubie, cum una foret prius quam reliqua, nedum natura sed tempore foret continua successio temporalis."
8220,343,24,195,"no","4to conceditur de possibili quod iam non est nisi unicus homo, et infiniti homines ante finem illius hore adnichilabuntur, nec citra generabitur aliquid positivum, et tamen in fine erunt infiniti homines, posito quod Deus ex omnipotencia sua creet infinitas humanitates in domo illa, quarum infinitum parva sit aliqua, et totidem creet Rome, et assumat omnes illas usque ad  finem hore in qua  adnichilet omnes Rome et dimittat omnes Oxonie aliter non mutatas. "
8221,343,25,195,"no","5to concedunt in casu quod in ista hora generabuntur vel fient infiniti homines et nichil illorum generabitur vel fiet ab aliquo, sed nec Deus sciet quando aliquis illorum hominum erit, ut divisa ista hora in suas partes proporcionales minores versus ultimum instans et quod in cuiuslibet illarum parcium prima medietate Deus dimittat unam, et in secunda reassumat reliquam dimittendo, servando in eis omnia positiva: tunc patet conclusio, cum nunquam erit ita quod isti homines sunt, et per consequens non erit aliquid de numero istorum hominum."
8222,343,26,195,"top","6to concedunt quod in casu sex filii fuerint in b instanti geniti de Maria, in quo instanti non genuit nisi unum, et tamen non potest esse in b instanti nec alium filium nisi Iesum suum unigenitum genuisse, posito quod b fuit instans in quo genuit Iesum et quod post assumpcionem multiplicata illa humanitate ad sex loca maneat assumpta a "
8223,343,26,196,"bottom","Trinitate in tribus locis et in aliis tribus maneat non assumpta: et tunc patet quod sex homines communicant in corpore Christi quod fuit genitum de Maria; ergo sex homines fuerunt ab ea geniti; et patet quod residuum, illi quidem sex homines, forent genus Dei, quia tres persone divine et alie tres creature, hi homines et illi non-homines, hi filii et illi non-filii; et per consequens beata virgo nunquam genuit hos filios, et per idem nunquam fecit ut esset mater eorum; sicut nec corpus pro mensura, qua incepit esse multi homines, incepit secundum aliquid gigni vel esse filius, cum sola negacio non facit filium."
8224,343,27,196,"no","7o concedunt quod stat infinita loca in b instanti repleri per istum hominem, qui nec est nec generatur nec generabitur: sed iste idem homo continue usque ad b instans distabit a quolibet illorum nec movebitur nec multiplicabitur ad aliquem eorum vel e contra, cum tamen ad situm tanquam ad per se terminum erit motus, posito quod Pater in divinis incipiat assumere naturam humanam glorificatam in celo; et cum hoc, posito quod in b ultimo instanti illius hore infinitas humanitates assumeret, que manebunt perpetuo fixe ad modum coree disposite: et patet conclusio. Nam Deus Pater non potest generari divinitus nec generaretur humanitus nisi ad generacionem nature pro tempore quo assumeretur, quod non competit seni vel beato. Sicut ergo Filius adquirit loca movendo humanitus, ita Pater adquirens et replens corporee illa loca quodammodo moveretur. Sed quomodo moveretur aliquid adquirendo locum, qualitatem, et quantitatem in se subiective, si secundum nullam naturam nec secundum subiectum motus primo motum taliter moveretur?"
8225,343,28,196,"top","8o concedunt de possibili quod Petrus in infinitum "
8226,343,28,197,"bottom","remittetur inmerito et nunquam intendetur quousque fuerit infinitum Deo carior quam est modo; Paulus autem per idem tempus in infinitum intendetur inmerito et tamen in eodem fine temporis sine suo demerito erit Deo quantumlibet minus carus; ex quo videtur quod apud Deum sit excepcio personarum; posito quod Petrus per istam horam remittetur usque ad non gradum meriti exclusive et in fine assumatur a Verbo ypostatice; Paulus autem per idem tempus assumptus continue mereatur et in fine dimittatur: tunc patet conclusio, petito hoc notorio principio quod non est possibile Deum tantum diligere naturam hominis non assumptam sicut naturam propriam quam assumit: tunc posito quod infinitum bonus sit aliquis homo non assumptus, adhuc melior et Deo carior est quecunque humanitas quam assumit. Et revera talia videntur michi dissona: scilicet quod homo Petrus demereatur continue, quousque fuerit infinitum Deo carus; et Paulus continue mereatur, quousque decidat a summa amicicia Dei sui; cum sceleratissimus peccator contingentissime, ut asserunt, potest assumi; et cum ignorare poterit assumpcionem propriam, non est evidencia dans fidem quin quelibet creatura ypostatice unibilis sit assumpta. Et tunc non video quomodo quis convinceretur ex ydololatria vel cognosceret quiditatem aliquam creature. Concedunt enim quod Deus potest esse lapis et speciei abiectissime creature, potest esse dampnatus, quod est perfeccius. Sed procul a fidelibus ista ludicra venenosa. Unde Augustinus 83 Vet. et Nov. Test. Questionum questione 5a dicit quod nullum animal irracionale potest esse beatum, et multo evidencius nulla inanimata substancia."
8227,343,29,197,"top","9o videtur de possibili concedendum quod Deus faciendo tres homines eternos, qui non possunt a Deo fieri, tantum perfecit genus humanum, sicut potuit de sua potencia absoluta, licet non plures homines quam illos tres potuit pro- "
8228,343,29,198,"bottom","duxisse. Assigno totam multitudinem hominum a Deo producibilium quoad intellectum divinum, et pono quod tota Trinitas quamlibet talem naturam assumat ypostatice; tunc patet quod natura divina fecit trinitatem, tres homines, quos oportet sic opinantes dicere eternos homines, cum non habeant limitandum peryodum temporalem. Et secunda pars gratis conceditur cum dicunt hominem Iesum non posse fieri. Et tercia pars patet ex hoc quod tam perfectum est genus sicut aliquod individuum speciei; et infinitum perfectus est omnis homo in casu posito; ergo infinitum perfectum genus hominum; ymo, si consideretur, omnis homo foret infinitum perfectus humanitus, quia infinitam perfectam multitudinem tam animarum quam corporum tanquam partes proprias contineret; ergo infinitum perfectus humanitus foret omnis homo, quia infinitum perfeccior quam data anima vel corpus finitum; patet itaque quod non meliores homines vel magis graciosos plus Deum amantes concorditer aut plus beatos in corpore et anima omnino impeccabiles et imperfectibiles perfecciores omnimode quam poterit esse aliqua creatura. Et ultima particula patet illis, qui ponunt naturam assumptam esse hominem. Nam si Deus non potest assumere materiam primam vel formam materialem in unitatem suppositi nisi ydemptificaverit se illi nature, eo quod non est aliquid cuius ipsa est natura; per idem non potest aliam naturam assumere nisi ydemptificaverit se eidem, cum indifferenter cuiuslibet nature create quiditas sit natura. Sed iuxta sentenciam sancti Thome ponent Verbum posse esse multos homines per idem: nam infiniti homines possunt esse isti tres homines, et per consequens non plures istis tribus hominibus possunt esse. 3o confirmatur ex hoc quod unus illorum trium hominum cum sit Pater in divinis, est omnino incausabilis et improducibilis: "
8229,343,29,199,"bottom","ergo non plures quam isti tres poterunt esse; quia, data affirmativa opposita, deficit positum."
8230,343,30,199,"top","10o eliciuntur in casu sic opinanti possibili denominaciones inconpossibiles de eodem; posito quod tota Trinitas assumat ypostatice universitatem creabilem vel creatam. In quo casu videtur primo quod, posita eius possibilitate, non debet a catholico negari simpliciter: cum catholicus debet sustinere ut maximam quod, sicut Deus sit tam bonus intrinsecus sicut aliquid potest intelligi vel eciam cogitari, sic tante perficit universitatem creatam quante potest sustineri quod ipsam perficiat sine repugnancia racionis, experiencie, vel scripture. Sed sine repugnancia alicuius istorum sustineri poterit quod Deus universitatem creatam ad tantum perficiat; ergo quilibet catholicus debet illam sentenciam sustinere. Non enim repugnat racioni pocius quam ipso de possibili posito repugnaret; nec experiencie repugnat cum nullus sensus humanus sciat discutere utrum Deus sit lapis, asinus, et sic de ceteris creaturis; nec scriptura de dampnacione hominum vel peccatis aut aliis obviat ne sic fiat, quia post peccatum potest Deus dampnandum assumere; eo quod minus videtur Deo contrarium quod sit racionalis homo vel angelus, quam quod sit omnis bestia hic sit quantificatus, figuratus, senex, agens, motus, et sic de aliis denominacionibus tam substancialibus quam accidentalibus, ibi autem opposite formatus. Nec valet dicere quod posito hoc de facto scriptura sacra illud exprimeret, quia Paulus 'audivit archana que non licet homini loqui': ymo ut diceretur ex scriptura hoc sequitur, cum Deus summe potens et non invidus vel avarus ex bonitate sua non potest se ab ista beneficiencia continere. Nam iuxta argumentum Veritatis Matt. 7. 'si vos, cum sitis mali, nostis bona data dare filiis vestris; quanto magis Pater celestis dabit spiritum bonum petentibus se?' ista consequencia non valeret, si "
8231,343,30,200,"bottom","homo posset dimittere beneficienciam quam facillime posset perficere instar Dei: tunc enim posset Deus ex libertate de obligacionis nulli hominum sequencium tribuere quamlibet promerenti."
8232,343,31,200,"top","Tales autem dilapsus vani ficti ex amplitudine divine potencie forent nidi hereticis ad hereses periculosissimas seminandum. Descendendo autem in speciali concedunt in tali casu quod Deus est quelibet eius pars quantitativa infinitum modica, et infinitum longa et lata; et ita, sicut est 'primus et novissimus,' sic est maximus et minimus possibilis, longissimus, latissimus, brevissimus, et indivisibilis quoad molem. Cum enim sit omnis ignis et omne corpus omogenium et ethrogenium, patet quod foret totus mundus multiplicatus dimensionaliter ubique, et sic nichil per se in genere foret in denominacione aliqua maius aut minus reliquo; cum quidlibet tale sit Deus, et per consequens nichil haberet plures partes quantitativas quam tres, que sunt Trinitas increata, super quibus cuncta sunt posita. Addunt eciam quod in casu posito acciones et passiones et cetere forme personales multiplicarentur concomitanter ubique consequenter ad immensam co-existenciam Trinitatis; et sic non est motus successivus; et per consequens neque tempus, cum prius ac posterius in situ deficiant; et sic de multis quibus ego noc sufficerem assentire. Quomodo queso quelibet pars quantitativa corporis foret essencialiter idem cuilibet? cum tunc pars foret non-pars; quia omne corpus indivisibile, et nulla pars minor aut maior reliqua; quia essencia divina et Trinitas benedicta, et sic mundus et quelibet pars eius quantitativa summe perfecta; quia realiter ipse Deus et sic tota Trinitas, si foret quelibet pars quantitativa corporis, differret quotlibet differenciis a seipsa. Deduccio omnium istorum patet ex possibilitate casus et principiis opinionis. Videtur enim multis quod "
8233,343,31,201,"bottom","sicut Verbum potest esse dominus sibimet et minister, ac tota generis humani cognacio, sic potest esse totus ignis et quelibet eius pars quantitativa: nec credo racionem diversitatis possibiliter assignandam. 2do dicunt quod, sicut Verbum est tantum unus homo, sic quod non multi, ponendo quod mille vel quotlibet humanitates assumpsit sic est tantum unus ignis licet infinitas igneitates assumpserit. Quod non dicunt illi qui ponunt Verbum in casu illo esse multos homines. Et patet plane ranga inconveniencium supradicta, cum omnis substancia per se in genere foret Pater, Filius, vel Spiritus sanctus: et sic utrobique illa tria supposita simul omnes substancie et omnia accidentibus informata sic quod, ubicunque est unus ignis, sunt tres ignes solummodo, qui sunt omnes. Infinitatem autem inconveniencium que secuntur videtur michi stultum deducere, cum gignit sollicitudinem apparencie sine fructu."
8234,343,32,201,"bottom","Cap. XII."
8235,343,33,201,"no"," [Recitando opiniones varias de assumpcione creature declarat quod, si assumeret multas humanitates, foret multi homines, sicut dictat sentencia sancti Thome."
8236,343,34,201,"no","Against the several opinions that any divine Person can assume (a) any created nature; (b) every substance existing by itself and only such a substance; (c) every rational creature capable of bliss and only such a creature: it is contended that only the Word could assume human nature, and that only in the man Christ Jesus: and it is argued according to the dictum of St. Thomas that, if the Word assumed many humanities, he would be many men.]"
8237,343,35,201,"no","Sed descendendum est ad trimembrem posicionem modernorum qui inani sollicitudine venantur quid contingeret si Christus multas humanitates assumeret. Falsitas enim"
8238,344,1,202,"bottom","dissonat sibi ipsi, teste Gregorio 12 Moralium cao 14. 'Alius, inquit, relicta veritate mentiri deliberat ut audiencium animum fallat. Sed quantus labor est custodire sollicite, ne ipsa eius fallacia deprehendi queat! Ponit quippe ante oculos quid aliis veritatem scientibus responderi possit; et cum magno cogitatu pertractat quomodo per argumenta falsitatis documenta veritatis exsuperet; hinc inde se circumtegit; et contra hoc, ubi deprehendi potuerit, veritati similem responsionem querit; qui si utrobique verum diceret, hucusque sine labore potuisset. Plana quippe est veritatis via et grave est iter mendacii.' Et indubie, sicut in agilibus, sic in speculabilibus verificatur ista sentencia; et patet tam exemplariter quam eciam racione. Si, inquam, consideremus pictacias quibus negantes universalia, extensionem temporis, et veritates de anima cum sibi similibus pregravantur, in quot errores incidunt, quot subterfugia querunt, et quam onerose locuntur, ut sub falsitatis pallio simulent veritatem; patesceret in speculabilibus sentencia Gregorii supradicta. Sed et racio illud idem exigit. Veritas enim obiective movet et instruit ad ipsam vere cognoscendum in animo et proporcionaliter proferendum: sed ad exprimendum falsitatem deficit obiectum huiusmodi in natura. Ideo difficultatur falsidicus pallians non existens, ac si absque fundamento vel exemplari aliquis intendit unum non ens vel vacuum fabricare Unde et illud potest patescere in varietate sentenciarum de incarnacione hodie ventilata."
8239,344,2,202,"top","Ponunt enim hi quod quamlibet naturam creatam quelibet persona divina indifferenter potest assumere: hi quod omnem et solam substanciam per se entem: et hi quod omnem et solam creaturam racionalem beatificabilem: et sic de quotlibet subdicionibus et evidenciis, quas nobis, qui ponimus solum Verbum pure Dominum Iesum Christum posse as- "
8240,344,2,203,"bottom","sumere, non expedit recitare; sed in difficultate, si Verbum multas humanitates assumeret, moderni doctores senciunt satis opposite. Sed pro ulteriori declaracione huius materie iuxta ponam istorum sentencias, ut videatur quomodo exorbitantes a seipsis dissonant, et veritas rectissime in omnibus consonat sibi ipsi."
8241,344,3,203,"no","Ponit enim sanctus Thomas super 3m Sentenciarum Distinccione prima Questione 8a et 9a quod, si Verbum multas humanitates assumeret, foret multi homines; sicut si tres persone eandem humanitatem assumerent, forent omnes et singule idem homo. Et inter omnes veritates, quas laudabiliter de Christo scripserat, non estimo aliquam veriorem. Illa enim veritas connexionis est absolute necessaria, quomodolibet fuerit de extremis. Patet sic. Si aliqua sit humanitas, ipsa est homo; ergo si insint multe humanitates, ille sunt multi homines; et per consequens, si Verbum assumit ypostatice multas humanitates, tunc assumendo facit se multos homines. Antecedens patet quodammodo ex predictis. Ymo ex dictis De Anima palam sequitur: quia cum quilibet spiritus hominis per se sit homo, patet quod, si sint multi spiritus tales assumpti, assumuntur et multi homines. Sed et hoc patet ex eo quod omnis humanitas est personam esse hominem."
8242,344,4,203,"top","Sed quia sanctus Thomas sicut et alii moderni doctores discordant a principiis iam assumptis, ideo oportet arguere contra possibilitatem suppositi aliis evidenciis. Videtur enim quod Christus posset esse quantumlibet monstruosus, quod esse non potest, cum minimum inconveniens sit Deo impossibile; et consequencia videtur ex hoc; quod, mille capitibus incommunicantibus existentibus in eodem corpore humano et proporcionaliter de aliis membris organicis, foret ille homo evidentissime monstrum magnum; sed hoc potest esse de Christo, cum omnem humanitatem potest "
8243,344,4,204,"bottom","simul assumere: ergo conclusio. Si enim Verbum totam unam cognacionem assumpserit tam maris quam femine, adhuc foret per adversarios solummodo unus homo, et per consequens tantum unum animal ac unum corpus; et super isto forent omnia dicta membra monstruosa ut estimo. Unde credo quod sanctus Thomas negans multiplicacionem dimensionalem eiusdem corporis, negaret in casu isto quod Christus est solummodo unus homo; nedum quod tunc foret hermofrodita, pater et filius, et tota cognacio; verum quia idem corpus foret dimensionaliter per loca distancia."
8244,344,5,204,"no","Sed hic dicitur quod monstruositas et impossibilitas multiplicacionis dimensionalis intelligitur secundum idem corpus; sed in casu posito foret secundum corpora multum disparia habitus talium situum et membrorum."
8245,344,6,204,"top","Contra illud tripliciter arguitur. Primo probatur quod secundum idem corpus habeat Christus istas denominaciones; quia secundum eandem naturam creatam et eandem humanitatem, que est Verbum esse unicum hominem; ergo secundum idem corpus. Si enim secundum seipsum habet ista, et ipse sit idem corpus, ubicunque est homo; sequitur quod secundum idem corpus habet ista, ubicunque sit homo. Similiter, si omnia ista corpora essent localiter copulata et adunata stante unione  sine generacione vel corrupcione alicuius partis eorum, foret monstrum horribilissimum; quia corpus compositum ex corpore vetule et infantis, viri et uxoris, et sic de tota cognacione. Illud ergo cum fuerit totale et adequatum corpus Christi idem quod prefuit, sicut est modo, sic fuit ante monstruosum. Non enim adquiritur Christo aliqua pars vel partis posicio propter motum localem vel continuacionem; ergo nec aliqua monstruositas secundum se totam. Et hoc est evidencius illis qui ponunt quod omnes partes integri sunt simul ipsum totum. Similiter non est evidencia contra multiplicacionem dimensionalem "
8246,344,6,205,"bottom","eiusdem corporis quin consimile contingit reducere contra hoc quod eadem persona sit dimensionaliter multiplicata secundum diversa corpora, ut quod hic sit senex, hic iuvenis, hic mas, hic femina, hic pater et uxor procreans seipsum infantem, et hic adolescens sepeliens seipsum vetulam, et ita de aliis denominacionibus aliorum generum. Unde, cum acciones et passiones personales individuantur primo a supposito non natura, videtur quod multiplicantur ad multiplicacionem suppositi; et sic idem homo foret quantumlibet dissimilis et contrarius sibi ipsi tam secundum accidencia corporis quam anime, ut sedulus excogitator potest calculare. Et sic contra principia sancti Thome idem corpus in numero foret quantumlibet multis et disparibus formis substancialibus accidentatum."
8247,344,7,205,"no","Item, si Christus potest simul habere humanitates tam dispariter accidentatas cum hoc quod maneat idem homo, tunc posset pro diversis sitibus habere denominaciones contrarias; et per consequens, coextensis illis humanitatibus, forent accidencia contraria coextensa; et sic idem simul et semel contrariis accidentibus informatum. Sed hoc modicum videtur modernis, si secundum diversas naturas eidem supposito ista insint. Unde concedunt quod qualescunque forme contrarie per eundem situm et idem suppositum, sed secundum diversas naturas, coextendi poterunt."
8248,344,8,205,"top","Sed contra illud tripliciter arguitur. Primo posito quod duo corpora coextendantur et utrumque simul pro eodem loco et tempore gradiatur, videtur quod sunt duo motus progressivi, sicut due quantitates et cetera accidencia coextensa. Oppositum tamen videtur, cum motus individuatur sufficienter a spacio, tempore, et subiecto; sed idem est homo in numero, idem tempus et spacium; ergo cum nulla pars quantitativa hominis graditur, eadem est mocio progressiva. Et per idem posito quod secundum unam humanitatem "
8249,344,8,206,"bottom","penetraret progrediendo multas continuas humanitates quiescentes continue, idem Christus simul et semel secundum idem quiesceret, et motu contrario moveretur."
8250,344,9,206,"top","Similiter iuxta illud sequitur quod Christus infinitum bonum animal potest esse, quia mensura bonitatis rei composite capitur a principiis intrinsecis cum disposicionibus  formalibus in eadem. Ex quo sequitur quod Christus racione multitudinis humanitatum foret melior homo quam si solum unam assumeret. Patet consequencia, supposito primo quod Christus sit tantum finite bonus iuxta illam vocem Veritatis, 'Pater maior me est,' Ioh. 14. Ymo si foret infinitum bonus homo racione deitatis, foret per idem infinitum antiquus, et per consequens primus homo, consequens contra Apostolum prima ad Cor. 15. 'primus, inquit, homo de terra terrenus, et secundus homo de celo celestis.' Et ita oportet limitare in Christo omnia alia  accidencia, que habet humanitus, sic quod non infinitum bonum corpus vel animam habet Christus; et per idem non infinitum magnus senex vel antiquus homo est Christus, nec infinitum potens ac virtuosus vel sciens homo, quia sic excederet limites speciei eciam secundum hominem assumptum; et per consequens non conveniret nobiscum in specie; que contradicunt supradictis. Quo supposito patet quod Christus existens bonus homo racione unius humanitatis foret melior homo racione alterius humanitatis incommunicantis coassumpte; cum bonitatem magnam acquireret nullam aliunde deperdens. Nec superest in quo per humanitatem melioraretur nisi in esse hominis. Et per idem foret in duplo melior homo per assumpcionem duarum humanitatum quam per assumpcionem unius solummodo; et sic de aliis denominacionibus accidentalibus consequentibus ad easdem. Ex quo videtur primo quod infinitas humanitates assumendo foret eque bonus homo ut Deus, vel unum infinitum foret reliquo maius. Videtur 2do "
8251,344,9,207,"bottom","quod infinitum melior potest esse asinus quam homo, posito quod infinitas naturas asininas Verbum assumeret naturam hominis dimittendo. Et per consequens sequitur 3o quod species non assimilatur numeris, cum omnis creata substancia magis et minus susciperet ut unus homo esset reliquo in duplo magis homo propter humanitatem duplicem; et sic de qualibet proporcione racionali reali; et per consequens Christus racione multitudinis naturarum excederet in humanitate quodcunque aliud individuum speciei."
8252,344,10,207,"top","3o videtur quod ex omni genere accidentis corporei potest esse composicio parcium intensive. Nam coextensis humanitatibus secundum materias possent partes quantitative materierum et suorum accidencium coextendi; et per consequens, cum omnia sunt forme vel materie eiusdem suppositi, sequitur quod per talem composicionem posset unum componi non extensive; ergo intensive; quod est impossibile. Et [sic] de materia et ceteris accidentibus, que secundum philosophos non possunt magis vel minus suscipere. Nam eque magnus foret Christus secundum unam humanitatem, sicut foret Christus secundum infinitas equales insimul coextensas. Nec sapit quod Christus sit intensius septipedalis quam prius. Et hic videtur possibile quod infinitum magnus iam est Christus, et nullam quantitatem deperdet, et tamen in fine erit solum septipedalis, posito quod infinitas humanitates equales assumat ad modum coree iuxta positas; sic quod omnes ille sese penetrantes coextendantur in fine sine augmentacione vel diminucione; et patet conclusio. Et sic infinitum magnum potest continue maiorari continue adquirendo quantitatem ac nullam penitus deperdendo quousque infinitum parvum fuerit, ut alibi declaratur. Et conformis est consideracio "
8253,344,10,208,"bottom","de motu, ut infinitum intensus potest esse motus per motuum incommunicancium extensionem, cum hoc quod mobile quantumcunque tarde ad velocissimum moveatur. Et ex istis potest calculator elicere quotlibet conclusiones nimis mirabiles, quia regularum de velocitate motuum destructivas."
8254,344,11,208,"no","Item hoc corpus et hec anima cum ista unione ypostatica et aliis que secuntur sunt sufficiencia principia ad faciendum Christum esse hominem; cum illis sive aliis quibuscunque positis, hoc sequatur. Sed multiplicatis completis principiis oportet multiplicari effectum formaliter consequentem. Ergo si sint multe humanitates assumpte, sunt multi homines; ut si Christus iam ad humanitatem habitam assumeret aliam humanitatem incommunicantem, illa assumpcio cum sit sufficiens principium, sufficit facere Christum iterum esse hominem; et sic quociens illa principia fuerint geminata. Ex quo sequitur quod si Christus multas humanitates assumeret, foret multi homines consequenter."
8255,344,12,208,"no","Confirmatur tripliciter. Primo si aliqua principia individuant Christum, ut homo potissime foret corpus et anima; et per consequens variatis illis oportet individuum hominis variari. Aliud ergo est Christum esse istum hominem ex hoc corpore et hac anima integratum, et aliud esse istam personam ex alio corpore et alia anima compositum quia aliter indubie non foret Christus aliud per humanitatis assumpcionem quam foret eternaliter, si solummodo foret Deus. Et patet sentencia sancti Thome, quod Verbum si assumeret multas humanitates ut Iohannem, Petrum et cetera, foret correspondenter multi homines. Verbum igitur esse hominem foret communis humanitas ad ipsum esse Iesum, Petrum etc."
8256,344,13,208,"top","Similiter impossibile est formas completas eciam accidentales multiplicari simul et semel, nisi eo ipso multiplicentur supposita. Sed omnis humanitas est forma, cum sit illud "
8257,344,13,209,"bottom","quo substancia formaliter est homo; ergo multiplicatis humanitatibus multiplicabuntur et homines. Assumptum declaratum est de formis, accidentibus, et earum substanciis proximis, ut si sint multe ambulaciones simul et semel oportet multa supposita ambulare; et ita de aliis; ergo a maiori vel pari, cum humanitas sit suppositum esse hominem non individuata ex successione temporis vel adquisicione adventicii accidentis, quod positis multis humanitatibus multi homines consecuntur."
8258,344,14,209,"no","3o. idem patet, posito quod Verbum assumat multas embriones et post completas humanitates animabus congenitis, patet quod anime advenientes, cum sint forme substanciales, faciunt Verbum esse aliud; et per consequens non relinquitur quid aliud nisi illum hominem. Prius enim fuit completus Iesus et per consequens per posteriores animas non fit Iesus. Et si dicatur quod anime advenientes non faciunt Christum esse aliud sed alterius modi, tunc sunt forme accidentales advenientes enti in actu et non eiusdem racionis cum ceteris animabus, que in quantum huius modi, faciunt corpora animata. Patet igitur, si experiencia et principia philosophica salvari debeant, quod Verbo assumente multas humanitates est multi homines. Nam numerus hominum, qui est sensibile commune ex 2do De Anima, ita patescit sensui secundum quantitates continuas dislocatas et secundum quotlibet differencias accidentales illarum naturarum, sicut innotescit aliquis sensibilis numerus alicui."
8259,344,15,209,"top","Item posito quod quodlibet suppositum generis animalis servatis omnibus positivis sit Verbo ypostatice copulatum; patet quod non exinde periret genus, species, vel differencia animalis; et per consequens non omne animal foret Christus; ex quo per locum a sufficienti similitudine sequitur quod Verbum assumendo multas humanitates non foret solummodo unus homo. Assumptum patet eo quod Verbum non  necessitatur ex unione ypostatica corrumpere aliquod posi- "
8260,344,15,210,"bottom","tivum; et, cum genus, species, et differencia sint plurimum positiva, patet quod non ex assumpcione oportet illas exstinguere; et cum non sit genus in actu nisi habeat species et illa supposita, que specifice distinguantur, patet ex casu possibili illis quos alloquor de facto posito; consequens est quod sint multa individua distincta specifice; non ergo omne individuum de genere vivencium foret Christus; maiorem enim distinccionem oportet esse individuis quam in formis communibus, cum omnia inferiora in suis communioribus uniuntur. Nec potest dici quod manet genus animalis cum suis divisivis differenciis sicut prius, cum indifferenter omnis homo sit asinus, leo, capra, et sic de aliis, si Christus non sit multa animalia racione multarum animalitatum ypostatice coniunctarum. Ubi ergo foret genus distinctum a specie vel individuo secundum communioritatem, si idem individuum cuiuslibet generis animalis sit commune cuilibet animali? Ubi eciam tunc foret differencia inter racionale et irracionale, rudibile et irrudibile et ita de ceteris, si omne animal racionale sit animal irracionale, rudibile sit irrudibile, et ita de omnibus aliis differenciis assignandis? Omnes ergo termini per se in predicamento substancie nec predicarentur in quid, nec de rebus distinctis specifice cum omne animal sit omne animal, nec forma aliqua est sufficiens medium distinguendi unum suppositum vel naturaliter ab altero eo quod species permixte de se mutuo predicantur; et cum tam species differant quam individua speciei, videtur quod ydemptificatis speciebus individua ydemptificari poterunt. Nec valet dicere quod ex assumpcione huiusmodi species corrumpuntur, quia omnis species, que prius fuit, habet omnem singularem essenciam, quam prius habuit; et Verbum nedum est suppositum hominis sed bovis, leonis, et cuiuslibet animalis. Cum ergo sufficit ad existenciam "
8261,344,15,211,"bottom","speciei quod unum suppositum illius nature existat, sequitur quod manet omnis species, que perante. Non enim est hic fallacia accidentis - quicquid fuerit in principio huius hore est modo; species leonis est aliquid quod fuit in principio illius hore; ergo omnis talis species est modo - . Et cum nulla possunt nunc plus differre et nunc minus, manencia omnino immota; sequitur quod, sicut nature per ante differebant specifice, sic et modo; et per consequens modo est species. Confirmatur ex hoc quod omnis species est natura, omnis natura animalis, que prius fuit, modo est; ergo omnis species, que prius fuit, modo est. "
8262,344,16,211,"top","Item Deus potest de omnibus hominibus per viam continuacionis facere unum compositum, sicut infinitum magnum et infinitum parvum potest Deus facere hominem. Quo posito videtur primo quod homo potest infinitum maiorari et alias infinitum minorari sine hoc quod quantitatem aliquam adquirat vel deperdat; ut posito quod Verbum quotlibet humanitates seorsum assumat et omnes illas stante unione continuet, et iterum discontinuet, secundum quod exigit conclusio probanda. Nam Christus fuit ante unionem homo medie quantitatis et post continuacionem erit monstrum grandissimum et deforme; et cum ex continuacione nulla quantitas secundum se totam adquiritur, sequitur propositum. Et idem contingit arguere de alteracione; ut potencia naturali tam corporis quam anime tale quidem corpus multiplex sufficeret quantumlibet distanter sentire, et quantumlibet tarde moderando spacium longissimum in brevi describere. Cum ergo cuiuslibet partis illius corporis aliqua pars sit pars corporis Christi, sequitur quod hoc totum corpus sit corpus "
8263,344,16,212,"bottom","Christi; et per consequens Christus, postquam fuit communis stature, iam est ita magnus sicut hoc corpus. Ex quo inferenda sunt alia."
8264,344,17,212,"top","2o. videtur sequi quod Christus sit quotlibet partes sue quantitative. Nam ante continuacionem Christus fuit compositum ex qualibet istarum animarum et suo corpore; ex quo sequitur quod Christus sit multe partes quantitative. Nec valet dicere quod natura humana, et non homo, sit pars hominis; quia partes quantitative corporis sunt substancie per se in genere, quod negatur de humanitate; ergo sicut monstrum quod est homo geminus et a dyafragmate versus superius habet hominem eius partem, sic et Christus in casu posito. Non enim desinit esse completus homo secundum illam humanitatem propter continuacionem; sicut nec inciperet esse homo secundum istam humanitatem propter discontinuacionem. Concesso autem consequente videtur primo, si Christus sit quotlibet partes sue, quod multa quorum quodlibet3 est Christus; et cum Christus non sit aliud quam homo, sequitur quod multi homines sunt Christus et non propter continuacionem; ergo ante continuacionem fuit Christus multi homines; et non, si non ex assumpcione multarum humanitatum; ergo posito quod Christus multas humanitates assumat, consequitur ipsum esse multos homines, quod est intentum. Nec valet dicere quod Christus non habet partes huiusmodi, cum ex illis denominatur magnus, agens, beatus, et sic de formis ceteris que partibus suis insunt. Et si dicatur quod omnes sunt Christus et non pars eius, sed idem cum toto, tunc restat dicere secundum quam humanitatem Christus a Deo maioratur; cum non sit possibile humanitatem aggregari ex multis humanitatibus, nisi illa a qualibet illarum differat. Et patet quod secundum nullam illarum humatatum parcialium maioratur; ergo secundum illam totalem; et per consequens est nova humanitas sine correspondenti "
8265,344,17,213,"bottom","anima generata; quod est impossibile; cum nec corpus organicum correspondens tali humanitati fingi poterit, nec spiritus implens materiam; nec corpus est maius propter iuxtaposicionem corporis quod non incidit in partem sui. Patet itaque logicis in casu posito quod ad omnem punctum Christi est non gradus augmentacionis, cum non sit motus nisi subiectum aliquod primo moveatur. Et hoc replicatur consequenter contra hoc Euclidis principium, 'omne totum est maius sua parte quantitativa.' Et posito quod Christus assumat omnem naturam animalis; tunc post continuacionem omnium illorum factus monstrum foret alicubi non monstrum, et sic foret multe res, et per consequens multe substancie; quia aliter non foret pars sui, nisi pars et totum ponant in numerum."
8266,344,18,213,"no","3o potest poni casus de Dei omnipotencia quod infinitas naturas corporeas adaptet infinitis animabus, quarum prima sit dupla ad secundum, et sic in infinitum; et omnibus illis continuatis assumat quamlibet in ypostaticam unionem. Tunc videtur quod Christus sit infinite partes sue, et sic infinitum parvus, et per consequens maior seipso; et cum, ubicunque fuerit, est eque magnus racione multiplicacionis concomitancie, ut patet de eucaristia; sequitur quod in quotlibet locis est minor seipso. Ymo cum infinitas animas Deus potest producere et facere eas incommunicantes materias actuare, sequitur quod sit possibile quamlibet partem quantitativam Christi esse Christum; quod est impossibile, cum tunc non forent multe partes sui quantitative, ut tactum est superius proximo capitulo."
8267,344,19,213,"top","Item ex evidencia sancti Thome videtur quod Christus assumendo multas humanitates sit multi homines. Nam omne nomen appellativum, cuius principalia significata multiplicantur, predicatur vere pluraliter de eisdem. Sed hoc nomen homo primo et principaliter significat qualitatem "
8268,344,19,214,"bottom","substancialem ut humanitatem: ergo multiplicatis humanitatibus in Christo, et homo vere predicatur pluraliter de eodem. Maior ex hoc est evidens quod multiplicatis significatis multiplicanda sunt nomina significatorum; ut si tres persone divine haberent multas divinitates, tunc essent multi dii; et sic de similibus quibuscunque. Minor autem patet ex hoc quod substancia secunda secundum Aristotelem in Predicamentis capitulo De Substancia significat quale-quid hoc est, substancialem qualitatem. Ut patet in methaphisica; homo enim principaliter significat humanitatem, album albedinem. Concesso ergo consequente et posito quod Verbum assumat omnes humanitates; consequens est quod sint multi homines ex assumpto; et cum Verbum sit omnis homo, sequitur quod Verbum sit multi homines. Negato vero assumpto de talibus concretis, sed concesso quod principaliter significant talia supposita, oportet dicere consequenter quod iste terminus homo omne quod est de sua primaria imposicione significat; et per idem quodlibet nomen appellativum vel concretum quodcunque significat. Nam omnem personam divinam homo de imposicione sua primaria significat, et cum hoc singulas creaturas; ergo conclusio. Maior patet ex hoc quod omne suppositum quod potest esse homo, signum significat; omnis persona divina potest esse homo; ergo etc. Et per idem bovem, asinum, leonem, et quamlibet speciem creature; cum omnis natura singularis huiusmodi potest a Verbo assumi stante unione personali ad hominem; quo posito de facto omnem talem naturam significaret, quia omnem hominem significaret; omnis talis species foret homo; ergo omnem talem speciem significaret; et cum nullum nomen significat universaliter formas specificas nisi eo ipso significaverit omnes formas individuas sub eis contentas, sequitur conclusio. Certum est tamen quod non fuit de intencione imponencium terminos ad signi- "
8269,344,19,215,"bottom","ficandum, quod iste terminus homo significaret deitatem; et ita de quolibet designando quia tunc essent omnes tales termini analogi et equivoci. Perirent eciam superioritas et inferioritas terminorum, et multi sillogismi in terminis substancialibus per fallaciam accidentis; ut sic arguendo - quicquid nascetur ex homine non eternaliter existebat; iste homo nascetur ex homine; ergo non eternaliter existebat; et sic de similibus. Ymo non est verisimile terminum significare philosopho illud quod nescit sibi significare, ymo quod credit non posse esse hominem. Sed constat quod gentiles philosophi assererent Deum non directe significari per terminos tales specificos, quia tunc concederent Deum posse esse hominem; ergo non significaverat illis Deum; et per idem nec nobis; cum univoce nobis significaret sicut illis nisi per accidens, quia contingit humanitatem esse Deum. Aliter enim cognoscerent et crederent omnes philosophi in confuso Deum fore hominem in hoc universali - omnis homo erit homo - et nunquam negarent differencias divisivas generi de se invicem predicari, ut sic - omnis homo est racionalis; asinus est homo; ergo est racionalis - . Sic enim concedunt theologi quod homo creavit mundum, quia persona Verbi, que est homo, creavit mundum. Pono itaque quod in mente philosophi ignorantis incarnacionem sit ista intencio specifica 'homo' naturaliter significans hominem et solum hominem. Et pono quod stante illa unione Deus assumat quamcunque naturam specificam animalis; et patet ex dictis et dicendis quod homo foret in qualibet specie animalis; et sic cum veris sequitur quod ista intencio homo continue naturaliter significans significaret asinum, leonem etc, sicut modo significat; et ita, ut arguitur in materia de ydemptificacione, quilibet terminus eque indifferenter significaret quidlibet. Quo dato non foret negandum quod homo est asinus; et sic quandocumque "
8270,344,19,216,"bottom","predicatur positivum de aliquo positivo, quod idem est directe significatum per predicatum et subiectum, quod sufficit ad verificandum enunciaciones huiusmodi cum paribus que ponuntur. Nec valet dicere quod nullus talis terminus naturam significat; cum sic iste terminus deus de sua intencione primaria hominem et omne assertibile significat."
8271,344,20,216,"bottom","Cap. XIII."
8272,344,21,216,"no"," [Confirmat aliorum sentencias quod, si omnes humanitates assumeret, tunc nec foret unus homo nec multi homines, sed et unicus atque multi; et sic concordat modernorum sentencias cum antiquis."
8273,344,22,216,"no","Assuming, as proved in the last chapter (p. 203), the truth of the dictum of St. Thomas that if Christ assumed many humanities, He uould be many men: the modern view is supported that He assumed all humanities, and was thereby both THE ONE MAN and also many men; and thus opinions are reconciled and the unity of truth established.]"
8274,344,23,216,"no","Habito quod Christus assumendo multas humanitates foret consequenter multi homines, ut sentenciat sanctus Thomas; probatur quod, si omnes humanitates assumeret, foret unicus homo tantum, ut recentissimi scribentes asserunt satis vere."
8275,344,24,216,"no","Nam hoc posito, omnis homo foret omnis homo; ergo foret solummodo unus homo. Antecedens patet per exponentes, cum homo Christus sit omnis homo; ut patet per conversionem, omnis homo est Christus. Nam si in tali casu non omnis homo sit Christus, cum nulla natura assumpta sit homo, ut dicunt concorditer; sequitur quod aliqua persona de specie humana non sit Christus, et illam personam oportet in casu posito dicere Verbum Dei. Sed constat quod illa"
8276,345,1,217,"bottom","est Christus; cum ergo Verbum sit omnis homo, quod quidem Verbum est aliquis homo; sequitur quod aliquis homo sit omnis homo; et tamen nichil est homo nisi illud Verbum; sequitur ex posicione quod omnis homo sit omnis homo. Quo habito probo quod repugnat huic multos homines esse. Nam si duo homines sunt, tunc duo homines sunt  duo homines, et per consequens sunt duo homines differentes, et sic unus illorum non est reliquus; consequens contra datum, cum omnis homo sit omnis homo."
8277,345,2,217,"no","Item si Verbum in tali casu sit multi homines propter multitudinem formarum, quas predicatum significat; tunc forme ille sive nature plurificate essent Verbum; consequens impossibile sic dicenti; et consequencia ex hoc deducitur quod predicatum nunquam dicitur pluraliter de subiecto nisi quodlibet illorum pluraliter significatorum per predicatum vere dicatur de subiecto; ut natura divina non est multe persone, nisi quelibet illarum personarum sit deitas. Cum ergo pluralitas in casu posito sit solummodo in naturis, que non sunt homines: videtur quod alienum sit concedere Verbum esse multos homines propter illarum naturarum multitudinem, quarum nulla est homo; ut Petrus non est multa accidencia, licet sit album et musicum, quia tunc esset multe substancie accidentate, et per consequens multi homines, et per idem infinite substancie; et patet prima consequencia eo quod Petrus est precise substancia."
8278,345,3,217,"top","Item si Verbum ad multitudinem humanitatum sit multi homines, et omnis homo est individuum; tunc est multa individua, et per consequens multe persone; quod est impossibile. Et consequencia sic probatur. Si Christus est multi homines, et per se homo est substancia; tunc est multe substancie individue racionalis nature non aliene "
8279,345,3,218,"bottom","suppositate; et per consequens multe persone; quod foret absurdissimum, quod Deus esset mille persone, ut puta totus populus Christianus; cum ista posicio negat hominem communem. Minus ergo colorate una persona speciei humane foret communicata tot hominibus quot foret omnis et singuli eorundem, quam quod natura specifica foret unum quodque eius suppositum, quia ibi maneret suppositorum distinccio cum ydemptitate nature specifice. Hic autem est idem singularis homo omnium hominum quilibet; et per consequens omnis homo est omnis homo; persona ergo que communicatur tot substanciis ydemptitate non foret incommunicabilis existencie."
8280,345,4,218,"no","Item si in casu posito Verbum sit multi homines differentes, ut puta Iesus, Petrus, Paulus; tunc illi homines differunt potissime per sua principia intrinseca, scilicet per corpus et animam; sed non in hoc differunt homines; ergo non restat in eis principium differendi. Minor probatur eo quod omnis homo habet omne corpus humanum vel animam suam partem, et per consequens per appropriatas habitaciones talium non est dare distinccionem hominum. Antecedens patet per Doctorem: concedit enim quod Iesus est Petrus, et tamen illi non sunt unus homo, sed duo homines."
8281,345,5,218,"no","Ex prima parte sequitur quod Iesus habet corpus et animam Petri tanquam suas partes, et per idem omnem partem qualitativam hominis. Sicut enim conceditur ex posicione quod homo Christus Iesus creavit stellas, quia Verbum, quod est Iesus Christus, sic fecit; et ita de quibuscunque predicatis personalibus, que Verbo conveniunt, cum homo concretum sit terminus personalis; ita concedi debet quod iste idem homo componitur ex corpore Petri et eius anima, sicut Verbum, quod est iste homo, ex eis  componitur."
8282,345,6,219,"no","Quoad 2dam partem non video colorem in dicto, nisi per homines appropriate intelligat humanitates; et tunc foret proposicio sibi impossibilis; vel aliter concedat quod Verbum est omnes illi homines; et per consequens, Iesus est Paulus, cum hec nomina personalitatem significant. Sed iste homo non est iste homo, cum tale subiectum cum persona Verbi connotat individuacionem, ab isto corpore et ista anima non personaliter sed simpliciter. Sed tunc videtur concedendum quod iste homo non potest istam naturam dimittere vel aliud corpus et aliam animam assumere; nec quod ille homo fuit, antequam fuit homo; et per consequens non creavit mundum, nec est Deus; et per consequens Verbum non est isti multi homines sicut prius, cum non sit eorum personalis assumpcio; cum tunc persona eterna foret quilibet eorundem. Et perirent tales sillogismi in quocunque modo - omne Verbum divinum est Iesus; omnis homo compositus ex corpore Petri et eius anima est Verbum divinum; ergo omnis homo compositus ex corpore Petri et eius anima est Iesus - . Et sic arguendo in 2do modo prime figure - nullus homo compositus ex corpore Iesu et eius anima est homo Petrus; sed omne Verbum divinum est homo compositus ex corpore Iesu et eius anima; ergo nullum Verbum divinum est homo Petrus - et sic de ceteris quibuslibet sillogismis. Nec tollit ista responsio raciones predictas quin, si Verbum sit multi homines, tunc est multe substancie vel nature, et sic multe persone; et per consequens simpliciter creatura; quod negat posicio. Nam Deus in casu isto est mille res et quelibet earundem, et per consequens quelibet earundem mille verum est Deus; et cum non eternaliter essent Deus, sequitur quod inceperant esse Deus; ex quo sequitur quod sunt creature; et sic Deus esset multe creature et quelibet earundem; quod non sapit, nisi concedatur humanitatem esse Christum."
8283,345,7,220,"no","Item si Christus in tali casu sit multi homines, tunc dimittendo paulative naturas assumptas multi homines per ordinem desinerent esse Christus; quia dimittendo naturam Petri non remaneret ille homo; quia sic per assumpcionem paulativam non fieret multi homines, sed remaneret precise idem homo. Concesso ergo consequente videtur primo quod aliquid desinit esse Christus, quia aliquis homo, et per consequens natura creata est Christus. Patet deduccio querendo sollicite, quid est illud quod desinit esse Christus. Nam si omnis homo, qui nunc est Christus eternaliter fuit Christus, tunc non multi homines sed solum Deus est Christus. Concesso ergo quod per dimissiones huiusmodi paulativas alique res, quia aliqui homines, desinerent esse Christus; tunc palam sequitur quod multe substancie create forent Christus, cum quelibet illarum rerum, que desinerent esse Christus, non foret natura vel substancia divina, sed alia: et cum non ad dimissionem huiusmodi consequitur alicuius rei corrupcio; sequitur cum veris quod ille res, que desinerent esse Christus, remanerent non-Christus; et non superest que foret talis res derelicta, nisi foret assumpta humanitas; ergo relinquitur concedendum quod humanitas assumpta foret Christus; et hoc videtur michi sequi formaliter si Christus ex unione ypostatica sit multi homines."
8284,345,8,220,"top","Propter tales evidencias dicit Doctor Subtilis super 3o Sentenciarum Distinccione prima Questione 3a quod, si Christus multas humanitates assumpserit, non esset multi homines nec unicus homo; sed et istud debet catholicus concedere tanquam sequens. Nam Christus non esset unicus homo, si multas humanitates assumpserit iuxta proximo capitulo declarata; nec esset multi homines iuxta proxime replicata; ergo conclusio. Certum est tamen quod esset homo, si sic esset. Nam si essent multe uniones ypostatice humanitatum ad Verbum, tunc aliqua humanitas foret ypostatice copulata; et omnis talis unio ponit secundum "
8285,345,8,221,"bottom","communicacionem ydiomatum Verbum esse hominem; ergo hoc posito Deus foret unus homo, et per idem multi homines."
8286,345,9,221,"no","Item impossibile est Deum esse hominem postquam non fuit homo, nisi per novam ypostaticam unionem. Sed, dimissis omnibus humanitatibus assumptis usque ad unam, foret Verbum homo sine nova ypostatica unione: ergo per ante erat stante ista unione continue idem homo. Si enim Verbum omnem humanitatem assumeret, non exinde periret sed perficeretur species humana, ut patet ex dictis; sed cum non posset esse species hominis sine individuo hominis, quia destructis primis substanciis impossibile est aliquod aliorum remanere; sequitur quod illo posito foret homo aliquis singularis nullus si non Christus; ergo illo posito Christus foret unus homo. Quod ego non verto in dubium; sed credo quod ex Spiritu sancto diversificate sunt iste tres sentencie per locum a sufficienti divisione."
8287,345,10,221,"no","Quarum prima, ut sanctus Thomas cum suis sequacibus, dicit, quod Christus assumendo multas humanitates foret multi homines consequenter: 2da opinio modernorum loquencium dicit quod Christus hoc posito foret solummodo solus homo: 3a Doctoris subtilis dicit quod hoc posito nec foret multi homines nec unicus homo tantum. Et quamlibet illarum sentenciarum credo esse absolute necessariam, cum Verbum nullam humanitatem potest assumere preter Dominum Iesum Christum."
8288,345,11,221,"top","Ideo opposito posito est quidlibet formaliter inferendum. Et patet concordancia doctorum in infringibili stipite veritatis; et per idem plane sequitur quod non multe persone divine possunt eandem humanitatem assumere eo quod tunc essent idem homo ad ydemptitatem humanitatis, ut dicit prima sentencia; essent eciam multi homines propter multitudinem personarum, quarum quelibet foret homo, ut dicit 2da sentencia; essent 3o nec unicus nec multi, ut dicit "
8289,345,11,222,"bottom","3a sentencia, eo quod denominaciones multiplicantur vel ydemptificantur ex multiplicacione vel ydemptificacione formarum; cum omnis forma sit essenciam vel personam in aliquo formaliter se habere; multe ergo humanitates forent multas personas esse homines, et una humanitas foret essenciam esse unum hominem. Sed certum est, si multe persone divine sunt unus homo, sunt et una persona, et sic eadem creata substancia, et per consequens persona eadem foret quelibet persona divina; et sic foret nedum confusio personarum, sed persona illa communis creata et assumpta foret cuilibet persone divine ydemptificata; quod esse non potest."
8290,345,12,222,"top","Et per idem nec Pater nec Spiritus sanctus potest humanitatem assumere; quia non eandem quam Verbum, ut patet ex dictis; nec alias separatas, quia deficit principium iniciantis, mittentis, vel principiantis Patrem incarnandum. Quamvis enim tota Trinitas incarnavit Verbum et misit Spiritum sanctum, hoc tamen solum originaliter fit ex Patre, 'qui sic dilexit mundum, ut Filium suum unigenitum daret,' Ioh 3o; cum sic fuissent tres Filii Dei; et, cum non adoptivi, omnes fuissent filii naturales; quod esse non potest.Et 3o Deus foret triplex substancia, quia tres persone hominum; et de lege evangelica quilibet subiectus et obediens cuilibet; et in casu Pater in divinis filius vel nepos naturalis Filii vel Spiritus sancti, et sic sibi obediens tanquam superiori, ut Abraham offerebat Melchisedech ad Heb. 7o. Ymo, quantumcunque extraneas cognaciones assumpserint, forent plus convenientes quam cognati aliqui vel germani; cum omnes sint eadem essencia singularissima, eadem latria adorandi. Et sicut in divinitate nullus reliquo plus colendus sit, sic secundum humanitatem nullus honore alteri preponendus; et per consequens non foret eorum facilis cohabitacio propter repugnanciam maioritatis in "
8291,345,12,223,"bottom","susceptis hominibus, et occasionem date opinionis, quis altero sit melior; cum in doctrina, conversacione, et merito differrent ab invicem, sicut in personalitate et humanitate assumptis secundum quotlibet condiciones individuantes. Que si appareant nobis non sequi vel non esse inconveniencia plus quam Verbum esse hominem, tamen satis est quod sanctis appareat hoc non posse essencie divine competere, nec ex scripturis vel racionibus edoceri sic posse fieri. Ad quid ergo sollicitaremur aggravantes fidem circa illud quod absolute necessarium est non esse? Non, ymo si problema de possibilitate talium non fuerit nichil venturum, ego non vagarer circa conclusiones, que illo posito sequerentur; sed pie dubitarem possibilitatem casuum; nec admitterem casus huiusmodi cum suis sequentibus, nisi aliunde michi fuerint evidentes, ne forte sustinerem repugnans fidei arroganter, pertinaciter, vel aliter viciose."
8292,345,13,223,"top","Unde miror quomodo moderni negantes Christum esse creaturam, et cum hoc admittentes tres personas divinas eandem humanitatem vel tres omnimode separatas assumere, dicunt quod substancia divina est tres homines et per consequens tres substancie; non enim tres substancie increate, cum tunc eternaliter ita essent. Si autem sit tres create substancie, tunc tres creature forent substancia divina per conversionem; et sic aliquid quod prius non fuerat. Si enim iste tres substancie differunt personaliter, tunc tres persone divine sunt tres substancie, quas notum est oportere distingui a communi divina substancia. Et si dicatur quod, postquam eternaliter erant persone et non substancie, facte sunt substancie, hoc est equivoce ad eternam substanciam vel personam; quia aliter unica substancia et non plures foret Trinitas increata. Et multo evidencius si tantum una humanitas sit assumpta a tota Trinitate, non essent tres "
8293,345,13,224,"bottom","materiales substancie, ut puta tria animalia vel tria corpora; et sic de ceteris passionibus humanis cum ceteris accidentibus separabilibus; quia adequatum corpus, compositum ex isto corpore et ista anima, est omne animal quod est homo in dato situ, eo quod eadem sunt principia singulorum, ut deductum est superius. Ymo videtur quod quilibet illorum trium hominum habeat peccatum maximum naturale, cum quilibet caret proprio capite, et sic de ceteris organis quibuscunque; et per idem sunt unum corpus tantum. Licet autem tres persone assumendo tres homines forent indubie tres create substancie; tamen inconveniens est quod increata substancia sic plurificetur in multas substancias, cum divina substancia non in plura dispergitur, sed in ipsam omnis pluralitas creature unite colligitur; quamvis enim Verbum sit due substancie divina scilicet et humana, divina tamen substancia est tantum una substancia, cum non sit substancia creata: accipiendo enim huiusmodi substanciam pro natura et substanciam personaliter, sic non ponitur in numerum cum divina, cum sit ipsa. Unde videtur quod subiectum abstractum contrahat predicatum ad supponendum simpliciter pro natura, quando sic dicitur - substancia divina est substancia creata - et per consequens proposicio est neganda. Sed cum subiecto personali conceditur quod Verbum est substancia creata, quia homo et humanitas, quod non est deitas. Cuius racionis diversitas est variacio a supposicione simplici in personalem secundum limitacionem personalis termini vel abstracti. Et tunc non oportet concedere quod substancia increata sit creata substancia; licet Verbum, quod est increata substancia, sit creata substancia. Trinitas ergo foret in casu illo tres create substancie; et per consequens necessaria esset ad finem attingendum tanta in Deo pluralitas naturarum; quod est impossibile; cum ad redempcionem humani generis, ad beatitudinem hominis secun- "
8294,345,13,225,"bottom","dum corpus et animam, et quemlibet alium effectum eque sufficit Christi incarnacio, sicut incarnacio horum trium. Sicut ergo non sunt ponendi plures dii propter impossibilitatem superflui, sic nec plurium personarum incarnacico propter causam consimilem."
8295,345,14,225,"no","Ponunt autem doctores congruenciam in Christo quare incarnatus est et nec Pater nec Spiritus sanctus. Primo quia Verbum, quod est naturalis ymago Patris; per quod factus est homo ad Dei ymaginem, per eandem ymaginem debuit reformari. Unde ex proprietate ymaginis fuit consonancius quod ymago ymaginem assumeret, quam potencia vel benevolencia alterius persone. Forme enim est reformare deformitatem; sapiencie vincere peccati maliciam remissibilem ex ignorancia contractam; et ymaginis exemplaris fabricam turpatam ad dictam ymaginem prius factam [revocare]. Verumptamen sicut vir non peccavit nisi excitante muliere et dyabolo, et sic iuvamine alterius debuit relevari: sic nec persona Verbi fecit redempcionis misterium sine coefficiencia Trinitatis, aliter tamen Verbum quam duo alii."
8296,345,15,225,"no","2do cum Verbum sit Dei Filius naturalis, habet in Trinitate principium a quo mittatur, in cuius auctoritate vel virtute operetur obedienter humanitus. Unde filiacio temporalis habet proprietates analogas in Filio naturali aliter quam haberet in Patre vel Spiritu. Nam utrobique nascitur ex suo principio, et manet Filius faciens nos filios adoptivos et heredes, ut ipse est primogenitus; et hoc sine confusione filiorum cognacionis in Deo, quod Patri innascibili non potest competere. Et si iste conveniencie videntur nobis ignaris modice, tamen sunt apud Deum, qui ponderat cuncta, ad regulam infringibiliter perficiende."
8297,345,16,226,"no","3o concludendo breviter, non est aliqua Verbi proprietas quin limitat Verbo congruere incarnacionis misterium ultra quam aliis. Mediam quidem personam oportet esse mediatorem Dei et hominum; Verbum eternaliter de corde ingenito eructatum decet verbis predicacionis ostendere Patrem suum Ioh. 17o. 'Pater, manifestavi nomen tuum;' 'Dei virtus atque Dei sapiencia,' prima ad Cor. 1o, debuit vicium ex ignorancia superare; ut homo, qui in sapiencia conditus est per insipienciam perditus appetendo equalitatem increate sapiencie, per illam sapienciam restauretur, et dyabolus usurpando acceptam virtutem et potenciam per dantem virtutem et bracchium deprimeretur, Luc 1o. 'fecit potenciam in bracchio suo.' Et sicut secundum Augustinum est equalitas immediate consequens ad suum principium, sic ab eo specialiter omnis morbi inequalitas ad temperanciam reducatur: ut inequalitas sanitatis in qua dyabolus cecidit, appetendo equalitatem divine auctoritatis sive potencie, secundum iudicium datum Filio per impotenciam puniatur, qua non possit a peccato in Spiritum sanctum resurgere; inequalitas autem, in qua homo ignoranter peccando in sapienciam, stulte appetendo eius equalitatem, ceciderat, est precise equalitatis terminus, cum sit sapiencia, verbum, virtus, pulcritudo, et species reducenda; et ita de ceteris sacramentis que scriptura de Christo commemorat."
8298,345,17,226,"top","Redeundo igitur ad propositum ex dictis colligitur quod quelibet trium predictarum opinionum sentenciat fidei consonum quoad superius recitatum. Et sic concordande sunt apparentes doctorum repugnancie in tam alta materia fidei Christiane. Quod si obicitur omnes tres sectas concorditer admittere quod quelibet persona divina eandem naturam assumat "
8299,345,17,227,"bottom","vel quotlibet separatim; dicitur tripliciter concordando istam radicem. Primo quod in ista materia opinative locuti sunt nichil temere asserendo, ut patet ex scriptis eorum. 2do quod ipsi intelligunt ipsam possibilitatem condicionaliter, si Deus voluerit; ad modum loquendi Anselmi. Vel 3o si replicando inutiliter de sensibus eorum argueretur, quod ipsi sic simpliciter sencierunt, potest dici quod non ad laudem eorum opinio eorum forsitan fuit talis. Et taliter glosant ipsi superiores doctores, quorum sensus pocius debet credi. Sed non valet - si isti sic senciunt opinando; ergo verum - cum per idem contradiccio sequeretur; ipsi enim discrepant a seipsis. Sed et sanctus Thomas super Dist. 6. 3ii Sentenciarum Questione . . . . , dicit quod sentencia concedens humanitatem assumptam esse Christum non est heretica, licet sit impossibilis in precipua materia fidei. De quo miror, cum tot sancti doctores qui in aliis materiis ambigue sunt locuti, illam sentenciam in materia fidei affirmaverant tam constanter. Cum ergo pium et salubre foret de fide Christiana sentenciam impossibilem tocius fidei corruptivam investigando excludere, videtur quod ecclesia sollicite discuteret quid in ista materia foret catholice sustinendum; quia certum est quod una pars est formaliter impossibilis; ex qua sequitur oppositum tocius fidei, ymo ut noverunt logici, quidlibet inferendum; et talis latens error in principio per vias inopinatas infirmat partes fidei consequenter."
8300,345,18,227,"no","Sed forte preter instancias factas superius arguitur possibilitas trium casuum abiectorum, scilicet quod quelibet persona divina indifferenter poterit incarnari; quia eadem persona multas humanitates simul vel successive potest assumere et quocienslibet potest dimittere; ac 3o quod multe possunt eandem humanitatem assumere."
8301,345,19,227,"top","Primo generatur ex hoc quod precipui moderni doctores catholici et subtiles in scripturis reliquerant possibilitates "
8302,345,19,228,"bottom","omnium istorum casuum cum suis probacionibus et solucionibus obiectorum; quod non est veri simile de talibus ac tantis doctoribus nisi subsit possibilitas eorundem: ergo etc."
8303,345,20,228,"no","Hic dicitur ut supra quod variacio in methaphisica et honoris extraneandi ambicio est in causa. In cuius signum vix duos invenies quin discordent. Alii autem superiores doctores ut Augustinus, Ieronimus, Gregorius, et Anselmus cum suis sequacibus dicunt concorditer quod Christus post incarnacionem est aliquid, quod prius non fuerat, ut patet superius; et illi concordant cum racione, et verbaliter ac sentencialiter cum scriptura. Nec sequitur ex illo quod posteriores erant heretici, cum sentenciam hereticam potest catholicus sine pertinacia defendere, sicut credo in proposito contigisse. Verumptamen vanum est excludere illos simpliciter a peccato; cum laborando circa veram sentenciam secundum studium bonum de genere contingit catholicum presumptiva superbia vel inani gloria peccare facillime; quanto magis defendendo impossibile, licet intencio secundum aliquid sit recta et vera sentencia: quodlibet enim impossibile disperiret, si per se sine mixtura veri defensum fuerit!"
8304,345,21,228,"no","2do obicitur per raciones sancti Thome Questione 7. 3ii et duabus sequentibus. 'Omnis, inquit, necessitas et impossibilitas Deo subicitur.' Cum ergo voluntati Dei omnis impossibilitas subicitur, sequitur quod Patrem incarnari non sit sibi impossibile."
8305,345,22,228,"top","Hic videtur michi quod argumentum peccat tam in materia quam in forma. In materia, quia solum veritas Deo subicitur; nulla impossibilitas est veritas; ergo assumptum peccat. Quod si intelligamus per impossibilitatem signi impossibilis falsitatem vel veritatem negativam, que est absoluta necessitas, nichil ad propositum; sed ad oppositum adducitur. Nam non prodest quod hoc signum sit impos- "
8306,345,22,229,"bottom","sibile - Pater potest incarnari - vel - quod necessario non potest esse quod Pater potest incarnari - ad concludendum propositum. Nec oportet instare pro improbacione argumenti, cum reductum ad formam patenter peteret; sicut facit secundum argumentum, quo capit humanam naturam infinitum distare a qualibet persona divina, et omnium eque distancium est eque possibilis coniunccio. Nam maior est impossibilis, et sensus minoris petitur."
8307,345,23,229,"no","3o arguitur ex hoc quod posse assumere carnem est dignitatis in Filio; ergo Patri potest competere."
8308,345,24,229,"no","Sed iuxta illud sequeretur quod gigni conveniat Patri, cum sit dignitatis in Filio. Dicitur ergo cum isto sancto quod Deus non potest incarnari in persona alia de potencia ordinata; sed, si voluerit de potencia absoluta."
8309,345,25,229,"no","Et conformiter dicitur ad argumenta quibus videtur probare quod eadem natura potest assumi a qualibet personarum. Primo ex hoc quod omnis humanitas est indifferenter ad ymaginem Trinitatis, et illa est racio assumendi; ymo cum Verbum humanitatem assumpserit, est ipsa similior et habilior ut ab utraque reliqua assumatur. Constat quidem quod faccio ad ymaginem Dei non est communis racio ut quelibet humanitas a qualibet persona assumi poterit, quia sic omnis homo posset esse Trinitas increata; sed Christo inest racio singularis, unde ille singulariter a Verbo assumi poterit; et petitur utrobique probandum. Unde multum distat unio potenciarum anime eidem organo et unio humanitatis ad Filium; ita quod non sequitur per locum a simili - si multe potencie anime possunt simul uniri eidem organo, ergo per idem multe persone divine possunt uniri ypostatice eidem corpori - ."
8310,345,26,229,"top","Quod si queratur racio diversitatis, satis est quod hoc facto tres persone possent esse unus homo et quelibet "
8311,345,26,230,"bottom","persona divina multi homines; sicut consequenter annuit sanctus Thomas, et hoc posito non sic esset, ut patet ex dictis. Quantum ad argumenta, que facit Doctor subtilis in principio 3ii pro hac parte, respondet ipsemet satis clare. Quod si addatur - Verbum divinum liberius copulatum Christo quam aliquam carnem carni ypostatice copulatam; sed anima potest multis carnibus copulari; ergo multo magis Verbum alii humanitati - : dicitur quod consequencia non valet per locum a simili. Nam Verbum liberius produxit hoc tempus perpetuum quam Petrus hunc filium; et tamen Verbum non potuit produxisse aliud tempus, quod nec sit illud nec eius pars, licet Petrus potuit alium filium produxisse, ymo filium qui non fuisset pertinens huic nato. Conceditur tamen quod quamcunque carnem spiritus assumpserit vel sibi personaliter uniret, foret solummodo idem homo. Et sic licet homo posset esse aliud quam est modo, quia alia natura corporea, non tamen aliud suppositum vel persona, ut patet in materia De Anima."
8312,345,27,230,"top","Ex istis colligitur quomodo aliqua insint Verbo pure in quantum Deus; aliqua in quantum homo; et aliqua mixtim. In quantum Deus, creavit mundum; in quantum homo, passus est mortem; et in quantum Deus et homo, redemit hominem. Nec debet signum reduplicatum intelligi utrobique, ut dicat consequenciam formalem logicam et causalem; sicut hic Christus in quantum homo est creatura; sed et quomodolibet dicit causam, ut licet potest esse Deus et non produxisse mundum, tamen deitas fuit causa quare pro duxit mundum et non sua humanitas. Et licet deitas fuit causa quare paciebatur, non tamen secundum illam; quia tunc fuisset causa formalis vel subiectum passionis; conceditur tamen quod humanitas fuit causa formalis Christi et causa subiectiva mortis: et sic in quantum homo passus est mortem, quia secundum humanitatem. Et "
8313,345,27,231,"bottom","intelligendum est in quantum, ut dicat generaliter causam quamlibet parcialem vel totalem, completam vel incompletam. Ego non video quin sane concedi poterit quod, in quantum Deus, paciebatur; cum deitas fuit per se causa illius passionis, sed non secundum deitatem, cum tunc deitas principaliter pateretur. Redempcio autem humani generis pro offensa dicit infinitatem precii proporcionaliter ad delictum; et sic oportet redimentem esse precium infinitum; et per consequens Deum; et preter hoc oportet quod distinguatur essencialiter a solvente, cum non sit possibile quidquam mercari primo et immediate secundum seipsum; et per consequens oportet precium, quod secundum deitatem est infinitum, esse naturam alienam creatam. Cum autem nulla alia potuit pertinere nisi illa que peccaverat, que compendiosissime sit et satisfaciens et precium, mercans et mercatum, reconcilians et reconciliatum; relinquitur quod oportet ipsam esse humanitatem 'mediatorem Dei et hominum, hominem Christum Iesum.' Et sic quidquid infuit sibi formaliter, infuit sibi in quantum Deus; licet non omne, quod sibi infuit, inerat secundum quod Deus, nec in quantum homo. Deitas enim fuit per se causa cuius-cunque causati, quod sic infuit Iesu nostro."
8314,345,28,231,"no","Et si obicitur quod Christus, si in quantum Deus moriebatur, tunc est de racione Dei mori, et indifferenter quelibet persona divina morietur; patet quod consequencia non valet; cum non sit de racione hominis ita mori, cum homo posset esse naturalissime et nec mori nec esse mortalis, id est non habere aptitudinem naturalem nec necessitatem preternaturalem, ut suo tempore moriatur. Ideo tales reduplicative sumuntur satis equivoce ut patet in logica, quam equivocacionem specialiter in illa materia oportet attendere."
8315,345,29,231,"top","Ex dictis ergo patet quodammodo qualiter scriptura sacra cum antiquis sanctis doctoribus in materia de Incarnacione "
8316,345,29,232,"bottom","Domini ad litteram est sustinenda; et quomodo iacula sophistica modernorum sunt scuto veritatis infallibilis repellenda, ac eorum discordancia equivoca detegenda; ut sic possit theologus in tractando dubia Incarnacionis realia libere sine formidine impugnacionis sophistice procedere in dicenda ad laudem, gloriam, et honorem eiusdem Domini nostri Iesu Christi. Amen."
9370,406,1,1,"top","Cum quilibet Christianus et specialiter theologus mori debeat virtuosus, quia (iuxta conclusionem beati Augustini in De Disciplina Christiana) non poterit male mori qui bene vixerit, tempus est mihi per totum residuum vite mee tam speculative quam practice, secundum mensuram quam Deus donaverit, inniti virtutibus, ut sic salubrius discam mori. Et quia de tribus bonorum generibus, scilicet, fortune, nature, et gracie, bonum infimum maxime movet hodie nimis prepostere hominis appetitum; ideo ut cecitas hominum sit melius ad sensum Scripture professoribus huius sciencie declarata, consonum videtur a dominio inchoandum. Innitar autem in ordine procedendi racionibus et sensui Scripture, cui ex religione et speciali obediencia sum professus. Scio enim ipsam in modo loquendi, tam quoad gramaticam quam rethoricam, scripturarum propriissimam; quoad facilitatem, rectitudinem, et soliditatem logice vel metaphisice subtilissimam; et quoad veritatis et sensus constanciam, "
9371,406,1,2,"bottom","utilitatem, et probacionem fecundissimam. Sed ut sensum huius incorrigibilis Scripture sequar, securius innitar ut plurimum duobus ducibus, scilicet, racioni philosophis revelate et postillacioni sanctorum doctorum aput ecclesiam approbate."
9372,406,2,2,"bottom","CAPITULUM I."
9373,406,3,2,"top","IN tractando de dominio oportet inprimis supponere ipsum esse: nam in questione prima, Si est dominium, non discrepant sed conveniunt omnes leges. Sed pro questione secunda, Quid est dominium? declaranda, oportet reducere tercium analogum ad univocacionem proposito pertinentem. Dicitur enim apud philosophos omne agens vel faciens suum passum subici, de tanto pacienti huiusmodi dominari. Sic enim secundum naturales omne agens phisicum se habet in dominio ad suum passum. Et secundum sentenciam Salvatoris peccatum dominatur super subiectum: Omnis, inquit, qui facit peccatum servus est peccati (Ioh. viii. 34). Et quod peccatum econtra relative dominetur homini patet per illud Psalmi cxviii. 133, Non dominetur mei omnis iniusticia. Econtra tamen est de domino privativo et domino positivo: nam privative dominans, ut mors et peccatum, efficitur et conservatur continue a suo servitore, et sic innaturale est quodlibet privacionis dominium; econtra autem domini positivi est conservare vel regere servitutem, vel saltem aliquod eius positivum, ut post patebit. In hoc tamen habet privacio racionem dominii, quod ipsa subicit interiorem hominem ad ipsum penaliter sufferendum, ut innuit apostolus ad Romanos sexto capitulo: Vetus, inquit, homo noster simul transfixus est, ut destruatur corpus peccati; et ultra non serviamus peccato; et sequitur, Non ergo regnet peccatum in vestro corpore; et, paucis interpositis, Peccatum enim in vobis non dominabitur. Tales autem "
9374,406,3,3,"bottom","negative non essent pertinentes proposito nisi peccatum possit non solum dominari sed et regnare super peccatorem. Ipsum enim subicit hominem pessime servituti et ducit eum tanquam captivum de peccato in peccatum contra voluntatem deliberativam (ut loquitur apostolus ad Rom. vii.), et demum ducit eum ad carcerem perpetuum. Nunquam tamen dat occasionem homini ad faciendum sed ad paciendum quod debet. Ideo dicitur tirrannice, improprie, et equivoce dominari."
9375,406,4,3,"top","Mors tamen, que videtur naturalis, non sapit, ut huiusmodi, penam culpe, licet dicat in aliquo supposito culpam precedere. Christus enim passus est mortem simplam non ultra moriturus, ut figuraret ipsam pro nostra duplici morte sufficere et nos debere in mortem anime non ultra incidere. Unde sicut ipse lotus est aqua tribulacionis vel passionis usque ad mortem, et post resurrexit in gloria non ultra moriturus; ita quicunque baptisati sumus in Christo Iesu, in virtute mortis sue baptisati sumus, resurrecturi ad novitatem vite spiritualis non ulterius peccaturi, ut dicit apostolus, ad Rom. vi. 3, 4. Et hec est una de causis quare baptismus sicut nec mors Christi est iterabilis. Tales enim figure sunt nobis adhuc viantibus et speculariter bona patrie videntibus, effectualiter observande; licet clarius et proprius videamus quam patres Veteris Testamenti. Patet ergo modus loquendi fundatus de dominio privativo. Christus, inquit apostolus, ubi supra, resurgens ex mortuis iam non moritur; mors illi ultra non dominabitur. Correspondenter mortui in Christo sunt surrecturi ad vitam perpetuam, ut probatur 1 Cor. xv.: unde postquam dixerit quod novissime inimica destruetur mors, insultat morti pro die iudicii sub hiis verbis, Ubi est, mors, virtoria tua? ubi est, mors, stimulus tuus? Et est sensus istius locucionis pro intellectu Scripture aput theologum nota dignus. Nam ad Rom. vi. 16 scribit apostolus, Nescitis quoniam cui exhibetis vos servos ad obediendum, servi "
9376,406,4,4,"bottom","estis eius? Unde vocat servos iusticie vel peccato quoscunque qui illis active serviunt, et liberos iusticie peccatores qui exempti sunt ab activa iusticie servitute: et ad conformem sensum dicitur iustus liber peccato eo quod est sibi deobligatus, cum tamen sibi servire poterit. Strictius tamen et magis pertinenter menti politici dicitur natura racionalis que preest sibi subdito, eius dominus."
9377,406,5,4,"top","Unde ad hunc sensum potest dominium sic describi: Dominium est habitudo nature racionalis secundum quam denominatur suo prefici servienti. Primo, quoad genus dominii, patet quod sit relacio, et per consequens habitudo: nam dominus et servus (ex Predicamentis et quinto Methaphisice) dicuntur ad aliquid, et per consequens illud quo formaliter dicuntur huiusmodi est relacio. Et quod solum nature racionalis (ut Dei, angeli, et hominis) sit ad sensum expositum dominari, patet ex hoc quod dominium sic sumptum dicit preminenciam ad regendum actus liberos, quod non est alicuius quod est natura racionali inferius. Unde dominusa domo dicitur, quia domini est domum gubernare, ut Deus gubernat creata (de qua Baruch iii. 24 dicitur, O Israel, quam magna est domus Domini); vel, ut aliis placet, dominus dicitur ethimologice quasi do minas: et utrobique sonat nature racionali proprie pertinere, sicut et donare, comodare, emere, vendere, et alii liberi actus dominii. Unde non sequitur irracionabilia ex usu vescibilium habere dominium super illa: quod videtur textum Genesis primo capitulo nobis ostendere, ubi Deus sic alloquitur primos parentes: Ecce, dedi vobis omnem herbam afferentem semen super terram, et omnia ligna que habent in semetipsis sementem generis sui, ut sint vobis in escam; et "
9378,406,5,5,"bottom"," cunctis animantibus terre, omnique volucri celi, et universis que moventur in terra et in quibus est anima vivens, ut habeant ad vescendum. Ubi nota quod Deus dicit, Dedi vobis bestias et terre nascencia, et non dicit, Dedi animantibus terre talia; ad denotandum quod homo dominatur super talia, et non bestie, ut patet ex titulo doni Dei. Et idem patet per illud Genesis primo capitulo, Faciamus hominem ad ymaginem et similitudinem nostram, ut presit piscibus maris et volatilibus celi, etc. Ecce primo, constitucio hominis in esse secundo ad ymaginem et similitudinem Dei, secundum quam est capax dominii; et secundo patet prefeccio dominativa hominis super sublunaria ipso inferiora; et tercio patet utrobique in Scriptura negacio prefeccionis dominative nature inferioris homine, quod tamen Scriptura incorrigibilis non taceret si natura talis dominium haberet. Non ergo quilibet usus licencia est dominium. Ulterius supposito quod hec preposicio secundum connotet circumstanciam cause formalis, et prefeccio dicat ordinem superioritatis quoad accidens dominii, et tercio quod serviens neutraliter intelligatur pro quocunque faciente suo superiori quod debet; patet tota descripcio. Sic enim quelibet creatura necessario continue servit Deo, ut sibi canit ecclesia, Serviunt tibi cuncta que creasti; quia, Hester xiii. II, Dominus universorum tu es: in tantum "
9379,406,5,6,"bottom"," quod claudit contradiccionem aliquam creaturam esse propter vehemenciam divini dominii nisi sibi subserviat, vel paciendo quod debet, ut peccatores, vel faciendo quod debet, ut alie creature, singula gradu suo. Unde servus pro sexu masculino non dicitur ex equo correlative ad dominum; sed quecunque creatura, servit alteri, sive fuerit sexus femineus sive neutrum, dicitur, ut sic, servus Dei, quia effectus Deo serviens, et sic ex equo dicitur relative ad dominum. Nec intelligitur servire ita stricte sicut concipiunt grossi pollitici; nam quandocunque serviens operando, pausando, vel quomodolibet aliter se habendo, facit quod debet, cuicunque domino suo servit. Et patet secunda questio de quiditate dominii."
9380,406,6,6,"no","Nec oportet hic sollicitari circa opiniones hominum intendencium probare quod non est distinccio dominii ab absoluto, quia nemo potest hoc facere: nec est difficile argucias ad hoc nitencium statim tollere. Nec exhinc oportet credere quod dominium huiusmodi sit aliquid quod possit per se intelligi, vel eciam per se esse, eo quod dominium est veritas primarie signabilis hoc complexo, Natura racionalis dominatur suo servienti. Scio tamen quod dominium nunc accipitur formaliter, ut patet in descripcione dominii superius declarata; et nunc causaliter vel materialiter, pro subiecto vel fundamento vel termino ad quem est formale dominium; ut volgus vocat rem possessam dominium, dicens quod predia et cetere possessiones sunt possessori dominium. Sed nostrum est loqui de dominio formaliter intellecto et per illam distinccionem tolluntur controversie loquencium de quiditate dominii. Omnes enim loquentes de dominio ponunt ipsum esse generaliter aliquod istorum quatuor, videlicet, relacionem, vel subiectum dominans, vel ius in quo fundatur dominium, vel possessum: et sic sane intelligentes, licet non verbaliter saltem sentencialiter sunt concordes."
9381,406,7,6,"top","Et ex hiis patet descripcio servicii; quod, quia relativa opposicione dominio correspondet, ideo (secundum artem Porphyrii) "
9382,406,7,7,"bottom","necesse est utrisque uti in racionibus utrorumque. Servicium namque est habitudo creature secundum quam dicitur formaliter suo subici dominanti. Et ita servicium et servitus, sicut servus et servitor vel serviens, distinguuntur. Servus enim quandoque restringitur ad famulum coactive suo domino obligatum; ut loquitur apostolus I Cor. vii. 21, Servus vocatus es? Non sit tibi cure. Et exhinc servitus est condicio violencie peccatum sapiens; non autem servicium, cum Christo conveniat et beatis. Et patet quod servus sic contractus non opponitur domino relative, sed servus sumptus pro quolibet serviente. Et per idem paupertas, que dicit bonorum fortune carenciam, non relative sed privative opponitur temporali dominio. Unde in signum quod servitus sit condicio peccatorum, primo fit mencio nomine servi, Gen. ix. 25, post irreverenciam paternam factam Noe per Cham: Maledictus, inquit Scriptura, Chanaan puer; servus servorum erit fratribus suis. Et illud notat beatus Augustinus, xix. de Civitate Dei, capitulo xv., sub hiis verbis: Deus racionalem spiritum factum ad ymaginem suum noluit nisi irracionalibus dominari; non hominem homini, sed hominem pecori. Inde primi iusti pastores pecorum magis quam reges hominum constituti sunt; ut eciam sic insinuaret Deus quid postulat ordo creaturarum, quid exigat meritum peccatorum. Condicio quippe servitutis iure intelligitur imposita peccatori. Proinde nusquam scriptum legimus servum antequam hoc vocabulo Noe iustus peccatum filii vindicaret. Scio tamen quod servus in Scriptura accipitur crebrius pro ministro, ut patet in capitibus epistolarum apostolorum scribencium postquam fuerant magis liberi a peccato: et isto modo Christus et beati in patria sunt potissimi servi Dei, ut patet posterius. Unde servum sic dictum voco servum a ministerio, et alium servum a servitute, sicut dyabolus et sibi subditi sunt inter singulos summe servi. Et dominium correspondens "
9383,406,7,8,"bottom","voluntario ministerio ad edificacionem corporis Christi mistici voco caritativum dominium sive vicarium; quod habent ecclesiastici, sicut et servicium, eo magis quo sunt in ministerio plus perfecti. Aliud autem est dominium coactivum, quod, quantum ad primam fundacionem attinet, est ecclesiasticis interdictum, ut post diffusius declaratur."
9384,406,8,8,"no","Et patet quod repugnat esse racionalem creaturam nisi sit tam liber quam servus sub dispari habitudine ad diversa. Nam si est racionalis creatura, ad minimum servit Deo; et si est racionalis creatura, habet libertatem arbitrii, et sic ad minimum respectu actus intrinseci erit liber. Patet ex hoc quod si sit natura racionalis, tunc est volitiva; et cum nichil potest cogere voluntatem, patet quod exhinc est libera racione potencie volitive. Et idem confirmatur ex sentencia Augustini supra dicta: nam si aliqua sit racionalis creatura, tunc est iusta vel iniusta; si est iusta, tunc servit iusticie et est peccato libera; si iniusta, tunc est libera iusticie et servit peccato. Non tamen putandum est esse possibile quod peccator sit exemptus ne paciendo serviat iusticie; sed, quantum ad liberacionem servitutis attinet, deobligatur ne exhinc sit servus activus iusticie. Illud declaratur posterius in processu."
9385,406,9,8,"bottom","CAPITULUM II."
9386,406,10,8,"no","Ex istis patet error quorundam putancium quod dominium dictum formaliter sit ius aliquod vel potestas. Nam homo potest habere idem ius ad rem possidendam cum privacione eius dominii; quod ius habebit nacto dominio: cum ergo dominium non potest una vice esse dominium et alias non esse dominium, patet quod dominium non est ius illud, sed ipsum presupponens ut fundamentum. Nec est facile invenire aliud fundamentum dominii, tum cum de natura"
9387,407,1,9,"bottom","cuiuscunque relacionis proprie et realis sit habere subiectum ut substanciam correlatam, fundamentum ut accidens absolutum, et terminum ad quem principaliter terminatur: ut similitudo Petri ad Paulum est subiective in Petro et terminative in Paulo, fundamentaliter autem in qualitate Petri et Pauli secundum quam dicuntur similes. Unde propter defectum talis fundamenti in Deo non dicitur relacio Dei ad aliquid esse realis per se in genere, sed nec relacio unius accidentis ad aliud, sed solum relacio racionis; et propter defectum extremorum non est relacio ydemptitatis per se in genere relacionis, ut logicus satis novit. Et correspondenter oportet inveniri in qualibet relacione propria per se in genere ista tria, ut alibi discussum est. Ius ergo cum sit fundamentum dominii, licet sapiat relacionem respectu cuius dicitur ius, non tamen est formaliter ipsum dominium; sicut vis generativa patris non est formaliter ipsa paternitas, sed ad ipsam ut fundamentum pro aliquo tempore requisita."
9388,407,2,9,"top","Et per idem sequitur quod potestas non sit genus dominii: nam omne dominium dependet a possesso serviente vel servo principium terminante, sed nulla potestas sic dependet, ergo nullum dominium est potestas. Minor patet ex dictis alibi. Nam nullus catholicus negabit quin potestas clavium sit tradita sacerdoti, licet non habeat sue subditos potestati; et ita intelligitur de qualibet alia potestate: ymo, cum dominium sit illud quo natura racionalis formaliter dominatur, patet quod nec ius nec potestas sit formaliter ipsum dominium. Unde Deus potest dare homini ius et potestatem, qua proficietur successive sibi servientibus generandis, ubi successive acquiret dominium non acquirendo proporcionaliter potestatem: et idem videtur de iure. Relacio ergo posterius "
9389,407,2,10,"bottom","acquisita consequens ad possessum, ut causatum ad sui causam, non est ipsa potestas temporaliter antecedens. Ecce probacio huius in particulari: nam Deus concessit Aaron et filiis suis decimas et hostias pro peccato pro suo ministerio, ut patet Num. xviii., ubi notum est quod ex dacione habuerunt titulum et potestatem ad vendicandum talia cum venerint, sine nova potestate danda pro tempore oblacionis, quia aliter prior potestas superflueret. Et idem patet de dominis dantibus in communi de multis acceptibilibus quecunque donatariis voluerint eligere, ubi patet quod est ius et potestas acquisita sine dominio illius respectu cuius est ius. Et si foret dominium dominii relativi sine dominio absoluti, ad quod terminaretur, foret processus in infinitum in differenciis nimis superflue."
9390,407,3,10,"top","Secundo ex descripcione patet quod nullum dominium est. eternum simpliciter, cum sit effectus incipiens ad incepcionem creature subservientis, ipsa creatura posterior natura. Et hoc notatur per doctrinam qua ponitur quod in dominio denominatur subiectum suo prefici servienti: si enim dominio, in quantum huiusmodi, subiectum preficitur, sequitur quod dominium, in quantum huiusmodi, fit a preficiente. Unde Deus in creando creaturas consequenter ipsum prefecit eisdem. Et hinc dicit Augustinus, quinto de Trinitate, capitulo xxxvi., et Anshelmus, Monologio xxvii., quod Deus incepit esse dominus nec mutatus est per acquisicionem illius dominii; quia sufficit pro acquisicione relacionis mocio alterius extremorum: dominari ergo, sicut et servire, sibi correspondens, dicit suum terminum communem in tempore. Et in figuram huius veritatis Scriptura, Gen. i., non facit mencionem de Domino sed semper sub nomine Dei: dicit enim quod Deus "
9391,407,3,11,"bottom","creavit et fecit hoc et illud. Sed Gen. ii. 4, postquam perfecti sunt celi et terra, introducit Moyses nomen Domini: Iste, inquit, sunt generaciones celi et terre quando create sunt, in die quo fecit Dominus celum et terram. Deus enim prius fecit omnia simul antequam servierunt, et non antequam servierunt fuit Deus eorum dominus: ideo non antequam universitas narratur perfecta vocatur Deus dominus. Et quod dominium sit natura posterius creatura ad quam principaliter terminatur, patet ex hoc quod ab ipso termino essencialiter dependet dominium, ut a causa: ergo talis terminus est naturaliter prior dominio. Ex quo patet quod prius est servientis creacio quam est Dei, respectu illius, dominacio: nam ideo Deus dominatur creature, quia est eius creator; et creatura, quia a Deo creatur, ideo servit Deo: ergo conclusio. Prius enim habet creatura esse a Deo, et per consequens a Deo creatur, antequam servit Deo. Nec est inconveniens sed racioni consonum quod creatura causat in Deo quotlibet dominia, cum quodlibet tale dominium sit accidentaliter Deo inexistens sine eius mutabilitate, ut dicit Anshelmus, ubi supra. Nichil tamen potest facere Deum efficaciter vel finaliter dominum, preter se ipsum; nec aliquid subiective vel materialiter causat vel facit Deum dominari ad Dei indigenciam, ut patebit posterius in processu."
9392,407,4,11,"top","Tercio videtur probabiliter posse dici quod Dei dominium est inmediate et per se ex creacione, et nec ex eius gubernacione nec conservacione. Pro quo declarando suppono quod, sicut conservacio creature est eius servacio in esse naturali a nichilo, sic eius gubernacio est creature direccio sine Dei mercede sive pro nichilo. Quo supposito, patet sic prima particula: Omnis creatura, in quantum huiusmodi, habet esse subserviens Creatori; ergo super omnem creaturam, in quantum huiusmodi, habet Creator dominium; et per consequens racione creacionis est dominus. Confirmatur ex hoc quod "
9393,407,4,12,"bottom","conservare vel gubernare creaturas ex hoc ad Deum pertinet quod est dominus earundem; ergo prius causaliter est Dei dominium quam conservacio vel gubernacio creature. Et illud videtur elici ex cantico Iudith xvi. capitulo, ubi sic: Tibi serviat omnis creatura tua, quia tu dixisti et facta sunt. Ecce in faccione Dei in verbo, que indubie est creatura, arguitur servicium creature, et indubie tanquam ex per se causa; quia ad rerum creacionem per se sequitur earum dominium, etsi nunquam eas preservaret vel eciam gubernaret. Unde Sap. xi. 27 scribitur: Parcis autem omnibus, quoniam tua sunt, Domine.  Ecce quod preservacio creature ex nichilo procedit ex eius dominio: si enim intellectus creatus sit dominus suorum actuum quos adintra producit, et si illa non preservet ne cadant in nichilum ... Unde Deut. xxxii. 18 signanter loquitur sanctus Moyses, Oblitus es Domini creatoris tui. Ecce quod officio creacionis immediate coniungitur nomen domini. Et Hester xiii. 10, Tu fecisti celum et terram et universa que celi ambitu continentur: et tunc sequitur superius allegatum, Dominus universorum tu es. Ecce prefertur faccio Dei causans dominium. Unde videtur domino Ardmacano, qui istam materiam egregie pertractavit, quod Deus habet dominium propter creacionem, possessionem propter conservacionem, et usum propter gubernacionem."
9394,407,5,12,"top","Sed contra illud tripliciter obicitur. Primo per hoc: 'Creacio, conservacio, et gubernacio creature a Deo nullatenus distingwuntur, cum nullum illorum potest a reliquo separari; ergo, sicut ex gubernacione, sic indifferenter ex conservacione et creacione possidet Deus usum. Secundo per hoc quod in Deo non potest fingi distinccio dominii, possessionis, et usus, respectu eiusdem creature. Tercio "
9395,407,5,13,"bottom","per hoc quod, posita distinccione, videtur quod creature sustentacio sit prior et per se causa dominii: nam si Deus eternaliter conservasset naturam creabilem ut luminosum lumen (sicut credunt philosophi), adhuc fuisset vere eius dominus, subducta creacione; igitur prius, inmediacius, et per se est conservacio creature causa dominii quam eius creacio; quia, si creacio causat dominium, tunc et conservacio, et non econtra, ut patet de multis dominiis creatis. Communius ergo, quod potest esse sine minus communi, videtur secundum logicos ipso prius, potissime cum oportet causam rei esse continue cum eadem: sed creacio, cum sit subita, statim relinquit dominium in causando; conservacio autem manet continue cum eodem; ergo videtur quod conservacio sit causa potior.'"
9396,407,6,13,"top","Pro quo dicitur quod racio non procedit, quia tunc non esset distinccio personarum nec accidencium vel passionum inseparabilium a subiecto. In istis ergo tribus non est distinccio penes subiectum nec essencialis, sed distinccio racionis; ut creatio est productio creature de nichilo, conservacio est creati servacio ne redeat in nichilum, et sic presupponit dupliciter creacionem; gubernacio autem est conservate direccio in perfeccionem secundam. Et ita, sicut in materia de Trinitate secundum presupponit primum, et tercium presupponit cardinaliter utrumque priorum, sic et hic quodammodo: sed utrumque posterius potest esse suo tempore sine primo; non sic in Deo. Et ista sentencia videtur innui per illud Sap. viii. 1: Sapiencia attingit a fine usque ad finem fortiter, et disponit omnia suaviter. Nam ex infinitate sue potencie producit opus ex puro esse intelligibili, ut ex fine remotissimo, ad esse existere creature: quod ex hoc conservat in esse creato, quod est finis secundus infinitum distans a priori: et tercio, actu gubernacionis, suaviter et misericorditer conservatum gubernat; quem actum regiminis Psalmus cxliv. 9 sic expressit: Suavis Dominus in universis "
9397,407,6,14,"bottom","et miseraciones eius super omnia opera eius. Ecce explanacio suavis gubernacionis universitatis, cum Deus miseranter bonificat omnia opera sua, et per consequens sine retribucione aliqua vel mercede: quod notat apostolus, ad Rom. xi. 35, Quis prior dedit et retribuetur ei? et subdit pro causa, Quoniam ex ipso, tamquam creatore, per ipsum, tamquam conservatorem, et in ipso, tamquam gubernatore, sunt omnia. Non enim obest istam scripturam notare cum misterio Trinitatis sensum expositum: nam in qualibet creatura creacio ex nichilo attestatur infinitatem potencie que Patri appropriatur; supportacio a nichilo in forma exemplari attestatur actum vel Verbum Dei; et tercio in Deo tendendo finaliter benigna et suavis gubernacio attestatur Spiritui sancto. Unde ad denotandum quod nullum istorum trium potest esse cum hoc quod non sit reliqum, preposteratur ordo, Deut. xxxii. 6, ubi dicitur, Nonne ipse est pater tuus qui possedit te, et fecit te, et creavit te? Nam primo notatur conservacio. Qui enim scit bene conservare res suas, ideo possidet illas; et qui promovet alium ad perfeccionem secundam dicitur illum facere; et notum est quod creacio precedens causaliter ista duo est instantanea in paternitate creacionis notata, et finaliter expressa ad denotandum quod creacio sit ultima in intento. Et patet istorum distinccio, sive loquamur de creancia, conservancia, et gubernancia in deo formaliter, sive de creacione, conservacione, et gubernacione que inexistunt formaliter creature. Et sic interimitur assumptum secundi argumenti, scilicet, quod non est distinccio dominii, possessionis, et usus dominii, ut post declarabitur. Quoad tercium, negetur quod conservacio Dei respectu eiusdem creature causat dominium primum respectu eiusdem; sed bene facit Deum habere dominium creature producte a priori conservata, sicut conservacio parcium mortuorum facit Deum post resurreccionem habere dominium, cum non potest esse quod aliquid pure creabile sit eternum simpliciter: ideo illo posito, sequitur utraque pars contradiccionis; et patet quod utraque consequencia est"
9398,407,7,15,"bottom","neganda. Nec obest aliquid esse causam alterius cum hoc quod non maneat continue cum eodem; patet de privacione quam Aristoteles, primo Phisicorum, ponit generandi principium: sufficit enim ad talem causanciam quod causans sit ad esse alterius pro suo tempore requisitum. Prius ergo requiritur creacio ad Dei dominium quam sustentacio vel gubernacio, ut patet ex dictis. Nec oportet ex hoc quod creacio causat ipsam manere continue cum causato, ut patet pertinenter de vi generativa et actu parentis, que causant paternitatem, et tamen manet paternitas illis subductis, ut docet commentator quinto Methaphisice, commento ii."
9399,407,8,15,"bottom","CAPITULUM III."
9400,407,9,15,"no","HABITUM est ad dicta videre divisiones dominii. Cum autem dominium capit suum esse, et per consequens speciem et differenciam, a subiecto, fundamento, et ab obiecto, patet quod ex quolibet horum trium capi potest divisio dominii in suas species et partes alias subiectivas. Unde cum tres sint maneries racionalium naturarum, patet quod correspondenter est dare tres modos dominii: ut aliquod est dominium divinum, aliud angelicum, et aliud est humanum. Solum autem tali nature declaratum est dominium posse inexistere subiective. Iterum secundum fundamenta dominii variantur sue species, specialiter in homine. Nam, sicut aliud est ius naturale, aliud ius evangelicum, aliud ius humanum; correspondenter aliud est dominium naturale, aliud evangelicum (ut est dominium caritatis sive vicarium, quando quis in nomine Christi accipit ab alio ministerium), et aliud est dominium coactivum, ut supra dictum, quod variatur secundum variacionem legum"
9401,408,1,16,"bottom","et iurium ipsum fundancium. Variatur eciam ex termino obiectivo, ut ex principio subiectivo: ut dominii politici aliud est dominium monasticum, aliud civile, et aliud est regale; monasticum respectu unius domus sive familie, civile respectu civitatis vel communitatis amplioris familia, et regale respectu regni: sive imperii. Unde Aristoteles, primo Politicorum, iii. ex istis principiis distinguit dominia, et ex istis putat capi ulteriores divisiones dominii."
9402,408,2,16,"no","Sed cum dominium divinum, tamquam metrum et principium simplicissimum, omnium aliorum obtinet principatum, de ipso naturalis ordo exigit principaliter pertractandum. Ipsum autem, quamvis multiplicetur secundum multitudinem serviencium, nec habet distinccionem subiecti a suo fundamento (cum omne ius quo Deus quidquam possidet sit realiter ipse Deus), nec requiritur communicacio ulterior propter eius complecionem preter dominabile et ipsum dominium, cum non possit esse dominabile nisi Deus eo ipso fuerit eius dominus. Ex quo sequitur quod dominium Dei mensurat, ut prius et presuppositum, omnia alia assignanda: si enim creatura habet dominium super quidquam, Deus prius habet dominium super idem; ideo ad quodlibet creature dominium sequitur dominium divinum, et non econtra. Quomodo, queso, posset creatura alteri dominari, nisi illa creatura serviens crearetur? sed eo ipso quod creatur, Deus habet de ipsa dominium; ergo eo ipso quod creatura super aliam dominatur, Deus previe dominatur utrique."
9403,408,3,16,"top","Et ex istis colligitur quod ex tribus specialiter capi potest excellencia divini dominii super quodcunque dominium creature; scilicet, ex subiecto, ex fundamento, et ex obiecto. Ex subiecto, cum ipsum propter sui excellenciam non potest ad sui indigenciam, secundum necessitatem servitoris et sui gloriam, nancisci dominium: quelibet autem creatura dominans preficitur vel indiget servitore. Et istam racionem "
9404,408,3,17,"bottom","prerogative divini dominii tangit Augustinus, epistola quinta ad Marcellinum, sub hiis verbis: Falluntur autem qui existimant hec Deum iubere causa sue necessitatis vel voluptatis; et merito moventur cur Deus ista mutaverit, quasi delectacione mutabili aliud iubens sibi offerri illo prius tempore, aliud isto. Non autem ita est: nichil Deus iubet quod sibi prosit, sed illi cui iubet. Ideo verus est dominus qui servo non indiget, et quo servus indiget. Et eadem sentencia patet octavo super Genesim ad litteram, xix. Ista autem veritas crebrius inseritur in Scriptura, ut Psalmo xv. 2, Dixi Domino, Deus meus es tu, quoniam bonorum meorum non eges. Ecce racio ad confitendum illum dominum esse Deum, eo quod dominatur sine sui indigencia servitori; homo autem noscitur indigere ad relevamen sue miserie servitore, vel saltem ad sui ministerium, quod supremus dominus exigit perficiendum, sicut et angelus. Unde si homo accumulet habundancius servitores quam iste cause requirunt, sine dubio peccat superflue dominando; ut patet de superbis sibi providentibus magnam familiam, sumptuosos apparatus, et onerosas divicias, ut appareant gloriosi ceca superbia, que vere facit taliter inaniter aspirantes ignobiles; cum creatura sit eo dominans perfectius et Deo similius, quo finem perfecciorem aut eque perfectum attingit cum paucioribus mediis pro sui indigencia relevanda; ut si homo posset currere tam virtuose viam presentis vite sine possessione castrorum, familie, vel cuiuscumque proprietatis civilis, ille perfectius et nobilius dominaretur civiliter dominante. Ideo talem modum dominii Christus sibi elegit, ut post declarabitur loco suo."
9405,408,4,17,"top","A fundamento eciam racionabiliter extollitur dominium divinum. Nam Deus non habet ius sibi accidentale, quod demerendo posset, stante dominabili, perdere perdendo dominium, sicut contingit de qualibet creatura per iuris de "
9406,408,4,18,"bottom","perdicionem dominium deperdente. Deus autem per se iustus puro actu creandi adquirit dominium. Cum ergo creacio sit incommunicabilis creature, eo quod solum omnipotens creare poterit, sequitur quod modus divini dominii tantum excellit dominium creature quantum omnipotencia creatam potenciam."
9407,408,5,18,"no","Tercio ex parte dominabilis cum suo servicio patet idem. Nam tam vehemens est dominium divinum quod creatura non potest ommittere servire Deo, serviendo alteri domino et non sibi; quia si homo servit dyabolo, cum omnis dyabolus sit servus Dei, eo ipso servit Deo. Itaque homo servit Deo, aut faciendo ut debet, sicut servus bonus et fidelis, aut ut servus nequam et sibi ipsi inutilis, paciendo quod debet, Dei gloriam manifestando, et suis utilibus servitoribus proficiendo. Nec omittit Deus eciam tali servo nequam vicissitudinem mutuam supererroganter rependere; cum omnem servum factum ex nichilo, ubicunque fuerit, preservat essencialiter et gubernat: et sic creando prevenit conferendo solarium, sustentando comitatur iuvans ad mercedem vel premium, et gubernando consequitur augens beneficium. Sed secus incommensurabiliter est de quolibet creato domino. Nam dominus terrenus, ut plurimum plus indiget servitore quam econtra, et pro mensura absencie nichil influit."
9408,408,6,18,"top","Istas veritates, etsi sint patentissime demonstrabiles, propter earum patenciam narrative refero. Sed si queris testimonium Veritatis, ecce quam salubriter eum docet Salvator per locum a maiori, Luc. xvii. 7-10. Nam si terrenus dominus conduxisset servum ultra condignitatem servicii racionabiliter iniungendi, non propter complecionem ministerii haberet graciam servo illi; multo plus ergo sic de Deo: sic, inquit Salvator, Cum feceritis omnia que precepta sunt vobis, dicite, Servi inutiles sumus; quod debuimus facere fecimus. Ecce tiriaca emperica contra subrepentem superbiam ex prerogativa dominii Dei sumpta. Nam quantumcunque viator meruerit implendo omnia Dei mandata secundum "
9409,408,6,19,"bottom","ultimum sibi possibile, non exinde aliquam utilitatem infert Deo: et ad istum sensum est Deo inutilis, cum omnia sui naturalia et gratuita superaddita ad utilitatem accipientis ex mera gracia Dei dantur. Insuper et Deus preveniendo et continuando coadiuvat ad merendum ad puram merentis utilitatem et indigenciam, sine hoc quod quidquam accrescat utilis Deo suo; sed totum servicium iure debitum redundat in ulteriorem obligacionem et comodum sic merentis: et totum hoc insurgit indubie ex summa perfeccione divini dominii. Unde propter tam disparem excellenciam huius ad cetera sibi canit ecclesia,Tu solus Dominus: iuxta illud apostoli ad Eph. iv. 5, Unus Dominus, una fides; et 1 Cor. viii. 6, Nobis unus est Deus pater, ex quo omnia et nos in illo; et unus dominus Iesus Christus, per quem omnia et nos per illum."
9410,408,7,19,"top","Unde precipui doctores catholici sumpserunt pro regula, Quandocumque dominus affirmative et assertive per se ponitur in Scriptura, sumitur pro Domino simpliciter, qui est Deus; ut in Hebreo ponitur, loco domini in Latino, pluribus locis nomen Domini thetragramathon, ut dicit doctor de Lyra et alii. Nec oportet timere instancias sophisticas contra ista; quia, cum dominus dicatur equivoce, utputa tam dispari racione de Deo et creatura, stat distribucione vel negacionem cadere super terminum secundum unam racionem analogam, omittendo reliquam; et hoc erit super famosiori, quando terminus per se sumitur. Omnis ergo creatura non habet possessiones nisi ex mutuo, iuxta illud apostoli, 1 ad Thim. vi. 17, Divitibus huius seculi precipe non sublime sapere; non sperare in incerto diviciarum, sed in Deo qui prestat nobis habunde omnia ad fruendum. Ecce, quod Deus prestat hominibus quidquid habent: et hinc in oracionibus canit ecclesia, Presta, quesumus, hoc vel illud. Creatura ergo "
9411,408,7,20,"bottom","proprius accomodaria quam dominans debet dici, nisi forte ad sensum equivocum posterius esponendum. Et patet quod magnitudo dominii non absolute attenditur penes valenciam servientis, quia tunc dominium Dei et dominium cuiuscunque hominis poterunt coequari; sed pocius penes, usus vel servicii quantitatem."
9412,408,8,20,"no","Contra istud instatur tripliciter: primo per hoc quod, 'si dominium Dei sit dominium propriissime dictum, et ipsum est per se relacio, ergo est relacio propriissime dicta; consequens falsum, cum valde inproprie et per reduccionem solum sit in genere relacionis.' Ad istud argumentum logicum dicitur, concedendo quod Dei dominium propriissime est substancia, sed nullo modo est relacio per se in genere, sicut nec Deus est substancia per se in genere, sed utrimque principium creature per se in genere: unde quando concedimus talia, ampliamus terminos generum ad sensum analogum ultra adequatam significacionem generis. Et sic intelligende sunt concordancie doctorum, quorum aliqui ponunt Deum esse substanciam et Dei dominium relacionem, et alii ista negant equivocantes indubie in signis generum. Sic ergo raciones duorum generum nec proprie nec improprie conveniunt dictis rebus, sed racio alia analoga, virtute cuius sunt dicta genera, ut methaphisici satis noscunt."
9413,408,9,20,"top","Secundo obicitur per hoc quod 'dominium, si sit relacio, tunc non est activum nec cum tanta diligencia appetendum, cum sit res minime entitatis et per consequens minime bonitatis.' Ad illud dicitur concedendo nullam relacionem et per consequens nullum dominium esse activum, et tamen esse multorum bonorum causativum (ut patet de proporcionibus) et sic est valde appetibile; sicut gracia Dei vel eius amicicia, quam notum est non esse de genere rerum que potuerunt per se esse, et tamen amicicia huiusmodi est creature racionali melior et ideo eligibilior quam totum aurum mundi vel quevis alia creata substancia. Relacio "
9414,408,9,21,"bottom","autem vel alia accidentalis forma non est per se, sed concomitanter, sic bona; quia ad illam consequitur quod Deus multum bonificat sic relatum. Ideo, sicut relacio est minime entitatis, sic eciam minime vel verius sub non gradu bona in se, sed solum concomitanter; quia ad dominium creature consequitur eidem domino dominium dari, et gracia concomitancie dominium est sic bonum. Sola quidem substancia est in se bona, sicut est in se ens; et accidencia concomitanter vel inherenter bona, sicut sunt encia. Sed si subtiliter attendamus, magis distanter et equivoce dicitur quelibet creatura bona quoad Deum cui adheret, quam accidens quoad subiectum cui inheret: quia sicut accidens non potest habere bonitatem vel essenciam nisi computando bonitatem subiecti cui inhereat; sic creatura, nisi participando bonitatem Dei cui adhereat. Ideo, propter analogiam et equivocacionem bonitatis Dei ad bonitatem creatam, dicit Salvator, Luc. xviii. 19, Nemo bonus nisi solus Deus. Sicut autem simpliciter melius est hominem esse, quam ipsum esse iustum: quia mundus plus inperficeretur per ablacionem substancie vel essencie humane quam per ablacionem huiusmodi qualitatis, licet sibi sit utilius esse iustum quam simpliciter nude esse: sic infinitum melius est quodcunque creabile habere esse intelligibile quam existenciam actualem, licet utilius sit universitati vel alteri creature quod data creatura habeat existenciam creature quam pure esse intelligibile; quia oportet existenciam creature presupponere suum esse intelligibile, quod est essencialiter idem Deo, et eius participio fore bonam. De isto alibi tractabitur diffusius."
9415,408,10,21,"top","Tercio obicitur per hoc quod 'sequitur ex dictis quemlibet 'peccatorem, in quantum peccat vel recedit a Deo, de tanto 'sibi servire; et cum omne servicium creature placet Deo, 'sequitur quod peccator, ut sic, placet Deo: tali ergo 'domino foret facilimum deservire, cui quidquid homo fecerit 'vel omiserit complacetur.' Sed hic dicitur quod duplex "
9416,408,10,22,"bottom","est et equivocum Dei servicium (ut supra), scilicet, agendo vel paciendo; ministerium autem vel famulatus consistit in agendo id quod et qualiter servus debet. Unde videtur mihi quod prima conclusio est concedenda: cum quante aliquis peccat, tante punitur pena essenciali (ut tercio de libero Arbitrio); et quante punitur tante servit Deo, paciendo penam pulcre inflictam. Servire tamen, cum sit idem quod esse servum, non dicit operacionem (ut concipitur aput vulgum, qui errando concipit servire et ministrare esse idem); et ita, quia homo peccat, ideo servit Deo quia ideo punitur. Unde non restat quorsum aliqualiter creatura aufugeret Dei servicium. Verumtamen peccando recedit ab unitate, et per consequens sic a Deo; quod, ubi prius servivit soli Deo, iam servit sibi et peccato: et sic omnis remissibiliter peccans servit Deo et binario maledicto. Quod si tantum Deo et peccato servit, tune est infamis peccans irremissibiliter, ut primus angelus. Binarius enim secundum arismetricos est infamis propter recessum primum ab unitate. Peccatum itaque videtur multis servire Deo, quia facit quod debet causando penam; et cum ex se non habeat legem talem. videtur quod a Deo ex lege obligatur sic facere, et per consequens servit Deo. Michi autem videtur quod peccatum dictum formaliter, cum non sit creatura, non servit Deo, eo quod tunc ad hoc crearetur a Deo: sed sicut Deus dominatur sine aliquo ex equo participante nec de possibili superdominante; sic et peccatum, quod a Deo maxime distat, non sic quod sit Deus malus, sed pessima privacio, que habet suum dominium atque leges, sicut et Deus suas. Conceditur iterum quod facilimum est Deo servire, tanquam domino mansuetissimo; et difficilimum servire peccato, pessime et tirrannice dominanti. Nec est putandum quod Deus propter variaciorem quantamcunque mutet conplacenciam "
9417,408,10,23,"bottom","vel aliam passionem; sed uniformiter gaudet, quidquid advenerit, cum sit inmobilis, previdens quidquid erit Magnam tamen vim oportet adicere ad Deo debite ministrandum."
9418,408,11,23,"bottom","CAPITULUM IV."
9419,408,12,23,"no","CONSEQUENTER restat incidenter pertractare si servicium Dei magis et minus suscipiat; sic, videlicet, quod stet eandem creaturam nunc magis et nunc minus Domino deservire. Et videtur quod non, quia quelibet creatura servit Deo secundum ultimum sui esse, ergo nullum unum et idem potest vicissim servire tanto domino plus vel minus. Assumptum patet ex hoc quod quelibet creatura essencialiter servit Deo, secundum quidlibet sui; ergo precise quante est aliqua creatura, tante essencialiter servit Deo: cum ergo esse creature non suscipit magis et minus, sequitur quod nec Deo servire, quod est idem, vel eius passio; passio autem vel proprietas non suscipit plus vel minus eciam iuxta logicos."
9420,408,13,23,"no","Item, si creatura posset intendi et remitti in Dei servicio, cum idem sit iudicium de quocunque ut de aliquo, videtur quod creatura posset totaliter exui ne Deo subserviat, et quelibet tante serviret ut aliqua per intensionem et remissionem proporcionalem servicii: quod non potest esse ad nudam potenciam Dei et creature, sed ponit unum realiter et absolute distinctum in Deo, quod vanum est credere. Et consequencia patet, quia proporcionaliter ut servicium crescit vel decrescit oportet crescere vel decrescere dominium correlatum."
9421,408,14,23,"no","Item, si creatura potest minui in Dei servicio, hoc foret potissime per peccatum, ubi dispersum est servicium creature in servicium dyaboli et peccati, quod ex integro tenderet in Deum; sed non exinde minus servit creatura Deo quod peccat; ergo nullo modo potest minorari creature servicium. Et per idem sequitur quod non minorabitur per virtutem."
9422,409,1,24,"no","Minor argumenti patet ex hoc quod creatura peccando servit Deo, et tante sufferendo penam quante serviret habendo virtutem correspondentem peccato quod penam inducit: ut si A creatura servit Deo virtuose operando a non gradu usque ad gradum, ut quatuor, et B creatura per idem tempus demeretur a gradu, ut quatuor, usque ad non gradum; tantum servit B paciendo penam demeriti, sicut A operando eque meritorie in suo genere. Nec videtur racio de servicii dispersione movere, cum serviendo cuicumque servo Dei servitur et sibi, sicut et quidquid acquiritur servo acquiritur Domino dominorum; omnis enim servicii est ipse dominus, etc."
9423,409,2,24,"top","In oppositum sic: Quelibet creatura servit Deo nedum secundum eius essencialia sed secundum eius omnia accidentalia positiva; sed contingit eandem creaturam in numero nunc plus nunc minus habere de talibus accidentibus positivis: ergo contingit illam vicissim servire Deo proporcionaliter plus et minus. Confirmatur sic: Nullum peccatum servit Deo (ut dictum est); ergo nullus peccator secundum peccatum servit Deo: et per consequens, mutato virtuoso in peccatorem, sic quod, stantibus omnibus aliis positivis preter cambium B peccati pro A virtute cum consequentibus ad eadem, data creatura minus servit Deo peccando quam prius fecit merendo, tantum quantum virtus talis addit ad servicium et vicium inductum abstrahit ab eodem. Nec aliter videtur qualiter ad sensum Scripture aliquis foret servus bonus obligacior et fidelis, alius autem servus deobligacior et nequam. Ideo videtur mihi, salva pociori sentencia, quod pars affirmativa dubii est tenenda. Pro quo notandum quod quelibet creata substancia dupliciter ad propositum servit Deo, scilicet, secundum eius essencialia vel per se inexistencia, et secundum eius accidentalia positiva vel privativa que peccatum non sapiunt. Et cum tam dominium quam servicium (ex dictis superius) specificatur ab illo ad quod "
9424,409,2,25,"bottom","principaliter terminatur, vocetur primum essenciale servicium et secundum accidentale servicium: tunc dico quod quelibet creatura, quoad essenciale servicium, quoad ultimum sibi possibile servit Deo; sed quoad accidentale servicium proportionaliter ad variacionem accidentalium variatur. Prima pars patet ex dictis; cum quelibet creatura per se servit Deo, et per consequens, sicut essencia creature non suscipit magis et minus, sic nec illud per se servicium quoad Deum. Et secunda pars patet eo quod omne accidens creature est essencialiter eadem, et formaliter vel secundum racionem eius modus; et per consequens omne servicium huiusmodi accidentis est servicium sui per se subiecti: ut non servit Deo quod Petrus currit nisi de quanto Petrus, ut huiusmodi, servit Deo; et ita de aliis accidentibus, ut notum est cuicumque methaphisico non erranti."
9425,409,3,25,"no","Ex isto secundo sequitur quod de qualibet permanente creatura Deus habet dominium successivum, eo quod omnis talis creatura continue variatur in aliquo accidente crescendo vel decrescendo: cum igitur Deus dominatur omnis recti servicii, sequitur quod ad innovacionem servicii Dei servicium innovatur. Nec ex isto sequitur quod in dominiis et serviciis sit processus reciprocus infinite, quia servicium servicii, et dominium dominii nullatenus distinguuntur. Sicut enim substancia est quantitate distincta quanta, et illa non accidente distincto sed per se quanta, sic Deus est dominus creature absolute distincto dominio, et dominus illius dominii se ipso dominio. Nec valet pro opposito quod dominia distinguuntur penes terminos ad quos principaliter terminantur, quia oporteret probare previe quod dominium dominii terminatur ad ipsum dominium, ut suum terminum; quod negatur, cum nulla talis relacio terminatur principaliter ad se ipsam. Maior itaque pars contendencium in ista materia propter ignoranciam logice nugatorie barbarisant."
9426,409,4,25,"top","Tercio elicitur ex predictis quod Deus tripliciter in genere potest acquirere sibi dominium creature; scilicet, per eius "
9427,409,4,26,"bottom","produccionem, per sui accidentis innovacionem, et per novi modi serviendi limitacionem. Primum patet ex dictis; nam creando universitatem creat Deus sibi eius dominium, et sic de qualibet eius parte:  et secunda pars patet ex eodem et sentencia proxima: tercia autem pars patet de obligacionibus et dedicacionibus factis Deo, que propter usum, ministerium, vel servicium varium a priori fundant in Deo dispar dominium; cum Deus noviter sit dominus talis servicii, ministerii, sive usus: sic enim acquirit continue accidentale dominium. Nec credo mentem cuiusquam ad tantum desipere quod credat divinitatem moveri in acquirendo dominium; cum stat Petrum ex pacto, per vitam vel mortem patris vel fratris vel cuiuscunque alterius, secundum formam conpaccionis, tam acquirere quam deperdere dominium, sine motu per talis dominii acquisicionem vel deperdicionem materialiter introducto: ut, posito quod Petrus existens Oxonie sopositus pepigit cum Paulo parente Rome quod post B instans habebit c thezaurum, sicut successione hereditaria habebit immobilia Pauli patris; tunc, Paulo defuncto, pro B instanti acquiret ad tantam distanciam ignoranter dominium, sine hoc quod proporcionaliter moveatur. Nulla enim relacio potest esse per se materia talis motus, ex quinto Phisicorum. Et illud potest ex variacione compaccionis quantumlibet variari; ut quod pepigi me habere A dominabile per vitam filii conviventis vel post mortem decrepiti conpangentis, etc. Multo plus ergo Deus sic poterit, ut dicunt doctores quos supra memini."
9428,409,5,26,"top","Ad primum obiectum, patet ex dictis quod probat nec essenciale dominium nec servicium magis aut minus suscipere, nec accidentale dominium nisi per produccionem nove creature: sed sicut essencia potest in accidentibus magis et minus suscipere, sic de accidentali servicio. Non ergo precise secundum idem permanens continue innovatur dominium, sed secundum accidens innovatum. Et sic tam dominium quam "
9429,409,5,27,"bottom","servicium suscipit et magis et minus, proporcionaliter ad eius materiam, ut similitudo et inequalitas in excessu fundata; non autem equalitas, paternitas, et similia, que non respiciunt fundamentum, qua suscipit plus et minus."
9430,409,6,27,"no","Ad secundum, patet quod consequencia non valet, quia creatura non potest remitti in essenciali servicio. Et ut logici locuntur, requiritur ut habeat accidentale servicium; sed nullum requiritur ipsum habere proporcionaliter, ut sophisticatur de inherentia accidentis: et sic cuiuslibet creature capacitas finita ad recipiendum quodlibet accidens naturale ponit limitem ad maximum servicium creature, quod alludit tractatui et sentencie de maximo et minimo alibi declarate. Et patet quod racio ulterior, propter omissionem distinccionis dominii supradicte, non obviat; cum oportet novitatem dominii habere novitatem in aliqua materia, licet quantumlibet faciliter ad cuiuscumque creature produccionem, sicut cetere relaciones, acquiri poterit."
9431,409,7,27,"no","Ad tercium dicitur quod minor est falsa, cum creatura secundum virtutem et secundum gaudium, bonitatem, vel meritum consequens servit Deo; peccator autem non secundum peccatum sed secundum penam paciendo servit: et sic triplex est racio in iusto serviendi Deo, et simpla in peccatore. Et patet quod non est idem, Petrus, in quantum vel quia peccat, servit Deo, et, secundum peccatum servit Deo; quia, iuxta secundum dictum, peccatum serviret Deo: quod negatur, cum non sit creatura, nec Deus approbat vel auctorisat eius servicium, nec facit quod debet; quia tunc iustum esset quod peccatum obliget peccatorem vel causet penam, sicut iustum est quod punitur et proficiat exemplariter et feliciter viatoribus quibus prodest. Passionem itaque et occasionem datam ex vicio insurgente approbat Deus, et non esse peccati primum vel eius agenciam: ut in assimili passiones martirum approbat Deus, et tamen agencias tortorum convertibiliter correlatas, tanquam viam iniquitatis, odit plurimum."
9432,409,8,28,"no","Secunda responsio, quam alias plurimum explanavi, stat in isto, quod sicut Deus naturam peccantem amat quoad primum esse nature, et odit quoad secundum esse, vel deficere et non univoce esse sed pocius deesse, maxime distans a prima essencia, cui esse est proprium; sed approbat ipsum quoad secundum eius esse. quod est occasionaliter proficere: et quia ad servire Deo requiritur creacio servi et complacencia esse primi, ideo nullum peccatum dictum formaliter servit Deo."
9433,409,9,28,"top","Tercia responsio quoad primam partem convenit cum secunda: sed, ut omne dominium reducatur ad unum principium, dicit quod peccatum, non secundum eius esse primum, sed secundum esse eius secundum servit Deo; et illud esse Deus approbat misericorditer ac omnipotenter creat, et per consequens auctorisat: et omnia in oppositum alleganda intelliguntur de esse primo peccati. Sed ista responsio minime placet mihi, quia non dicit absolute quod peccatum est creatura vel servit Deo, quod tamen principaliter est quesitum. Quod si dicat, oportet dicere quod Deus auctorisat peccatum secundum eius esse primum; et per consequens, cum peccatum sic dictum sit creaturam peccare et sic viciose ac iniuste agere, Deus approbaret quod creatura sic se haberet, quod est impossibile; cum tunc non tam instanter preciperet et doceret oppositum, puniendo iustissime peccatores: ymo, tunc peccatum esset non peccatum, eo quod qualitercunque placet Deo est iustum esse. Si ergo placet Deo quod Deus iniuste agat, tunc iustum est quod iniuste agit; ymo, debet sic agere sciendo hoc esse de voluntate prime iusticie, que sunt inpossibilia, ut patet alibi. Deus ergo, si approbaret peccatum huiusmodi, ut creaturam suam, approbaret eius naturalem informacionem vel denominacionem: videtur ergo mihi primus sensus securior. Unde, sicut aliqua sunt directe in genere et aliqua indirecte, sic aliqua sunt directe sub Dei dominio, ut singule creature, et aliqua indirecte, ut vicia et peccata; non quod ipsa serviant "
9434,409,9,29,"bottom","Deo, sed quod subiecta peccata causancia et ipsis serviencia principalius serviunt summo Deo. Ac Deus ex peccatis dat occasionem, non illa peccata, ut bonum suis ex eis proveniat."
9435,409,10,29,"top","Unde Salvator condescendens infirmitati nostre, intelligendo simul sub quodam involucro tam equivoca dominia Dei et peccati, Matt. vi. 24, dicit, Nemo potest duobus dominis servire; id est, nemo potest duobus dominis capitalibus, quorum neuter subest reliquo nec ambo alicui tercio, simul debite ministrare, cuiusmodi domini sunt Deus et peccatum. Unde nemo servit inordinate alteri creature, nisi quia in quantum principalius servit culpe. Nam tolle culpam et servicium erit laudabile. Ymo, cum nemo leditur nisi principaliter ledatur a se ipso, patet quod impossibile est hominem servire culpabiliter extero inimico, nisi ex hoc quod prius consenciendo illicite, et per consequens serviendo peccato proprio, servit posterius carni, mundo, sive dyabolo, a quo ex propria vecordia superantur. Peccatum ergo habet esse et leges suas iniustas ad ipsum consequentes a creatura Dei. Et sic prima causa prime culpe est peccabilitas primi angeli, que indubie est bona creatura Dei, que cum actu inordinato vel omissione debiti peccatum principiat. Aliter autem locuntur fideles, ut in methaphisica varie educantur: ut alii nolentes condescendere modo loquendi Scripture dicunt quod non est possibile peccatum aliquod posse esse; alii, quod non est peccatum aliquod nisi substancia ipsa peccans, et sic de ceteris. In ista quidem materia relinquo posteris sine temeraria eleccione iudicium elegendi. Videtur tamen michi, cum peccatum quoad esse primum non servit Deo, sicut facit virtus quoad esse utrumque, necnon ad virtutem consequitur essenciale premium pari vel maiori evidencia qua "
9436,409,10,30,"bottom","ad omne peccatum essencialis pena consequitur, quod iustus, ut huiusmodi, plus servit Deo et multiplicius quam peccator. Et patet sentencia secundo capitulo supradicta, quod, sicut servus a ministerio in beatitudine maxime servit Deo, sic servus a servitute in dampnacione perpetua minime servit sibi, licet ex recessu ab unitate et dispersione dominii sit iuxta secundam maneriem summe servus."
9437,409,11,30,"bottom","CAPITULUM V."
9438,409,12,30,"no","CONSEQUENTER restat videre in quo inmediate et formaliter consistit usus divini dominii. Usus enim dominii videtur esse pluribus eius fructus, et Dei possessio inter usum eius et dominium mediare. Sed ad illud respondet dominus Ardmacanus in primo de Pauperie Salvatoris, capitulo vii, quod duplex est fructus divini dominii scilicet intrinsecus et extrinsecus. Intrinsecus est delectatio quam ipse, sicut et alii artifices, habet de suo opere; et illum indubie habuit in mundi principio, quando spiritus Domini ferebatur super aquas, et vidit cuncta que fecerat et erant valde bona, Gen. i. 2, 31. Usus autem extrinsecus videtur fundari in agencia creature. Et ita primum usum dominii habuit Deus in primo instanti mundi; sed secundum per remocionem de presenti inceperat tunc habere: et sic per instans fuit Deus dominus sine usu extrinseco. Illum autem usum extrinsecum vocat Dei gubernacionem."
9439,409,13,30,"no","Sed cum expediat pro scrutinio veritatis quod diversi doctores in eadem materia diversimode cum suis evidenciis senciant opinando, senciendo semper humiliter quod plus ignorancie quam sciencie habeant de quolibet scibili hic pro via; ideo tenendo istam regulam cum debita reverencia ponam oppositum. Videtur enim inprimis quod omnis delectatio Dei, sicut eius sciencia vel actus intrinsecus, est eternus; sed omnis usus creature est solummodo temporalis;"
9440,410,1,31,"bottom","ergo nullus usus divini dominii est eius delectacio. Assumptum patet ex hoc quod, si Deus correspondenter ad bonitatem productam in creatura eliceret delectacionem, et per consequens displicenciam pro malicia opposita, ipse foret secundum affeciones summe mobilis; consequens impossibile. Ideo Augustinus in quinta Epistola (ubi supra allegatur) proinde negat Deum ex dominio noviter delectari; et quinto de Trinitate, xxxvii., Deus autem absit ut temporaliter aliquem diligat quasi nova dileccione que in ipso antea non erat, aput quem preterita non transierunt et futura iam facta sunt. Sed et hoc hic supponitur, tanquam diffuse alibi declaratum. Et probatur minor, scilicet, quod omnis usus Dei est temporalis: nam omnis usus presupponit dominium, ut fructus fructiferum; sed omne Dei dominium est solum temporale; ergo et quilibet eius usus. Confirmatur ex hoc quod, si usus est eternus, cum usus, ut huiusmodi, sit illud quo utens formaliter utitur assignato, sequitur quod Deus eternaliter uteretur aliquo; et per consequenseternaliter foret usibile. Item, si Deus capit suam delectacionem a creaturis adextra, et in completa eius delectacione constitit eius beatitudo, Deus caperet suam beatitudinem a creatis, et per consequens maxime indigeret creaturis, ut perficiatur sua felicitas; consequens contra dicta de excellencia divini dominii, qui non ad indigenciam acquirit dominium: tunc itaque foret in Deo delectacio essencialis et delectacio sibi accidentalis a creaturis capta, et per consequens aliqua talis in successione consisteret et delectatio a Deo semper efflueret, quod dementis est dicere."
9441,410,2,31,"top","Concedendum est ergo, meo iudicio, quod Deus nullum usum habet de aliquo quod sibi subserviat, nisi solummodo relativum, qui est Deum uti creatura; et ille presupponit creaturam et eius dominium. Omnis itaque talis usus, cum "
9442,410,2,32,"bottom","sit uti Dei, est in Deo formaliter, et obiective vel materialiter in creatura ex eius gubernacione creata; et non formaliter gubernacio activa vel passiva, ut patet methaphisico. Usus itaque quem Deus habet de quacunque creatura consistit inmediate et materialiter in eadem essencia et in quacunque eius causancia ordinata; ut, eo ipso quod creatura facit vel causat quod debet, Deus ipsa utitur. Et cum claudit contradiccionem, creaturam esse pro primo instanti mundi vel alias, nisi causet quod debet, patet quod non potest esse creatura nisi ipsa Deus utatur; quelibet enim particularis creatura causando perficit universum, et ipsum universum reciproce finaliter causat quamlibet eius partem materialiter recausantem."
9443,410,3,32,"top","Et patet, iuxta sentenciam supradictam, quod Deus habet maius dominium super quamlibet eius creaturam, quam alius dominus habere poterit. Nam ipse utitur essencia creata in quantum ipsa naturaliter dicit Deum esse suum dominum, quod faceret etsi non esset mundus vel aliud eius servicium fundatum in accidentibus. Secundo utitur Deus creatura, utputa creata substancia, ex hoc quod ipsa ex potencia vel sufficiencia substanciali intrinseca producit adintra actum vel formam; et secundo ex sufficiencia qua substancia sufficit appetere actualiter suum esse, ac appetitu actuali secundum ultimum sibi possibile procedit finalis quietacio vel contentacio in suo esse, et, ut sic, quelibet creatura ostendit naturaliter Trinitatem. Tercio utitur Deus huiusmodi creatura ut ipsa principiat propriam passionem vel cetera accidencia quecunque separabilia vel inseparabilia, dum in aliquo directe faciunt in pulcrificacionem universi: nulla autem creatura utitur alia nisi de quanto est sibi utilis secundum aliqua eius accidentalia; et sic non immediate utitur essencia ut creator, sed tantum accidentibus sub racione qua bonum utile sic utenti. Unde, sicut accidens non est ens nisi quia entis (ex "
9444,410,3,33,"bottom","septimo Methaphisice), sic nec usus creature nisi quia ab usu Domini exemplatur."
9445,410,4,33,"top","Unde Deus (ut supra) racionabiliter capitalis dominus debet dici. Qui ergo credit creature dominium posse Dei dominio coequari, videat primo si subiectum et suum accidens possunt esse in entitate paria, vel si creatura potest facere simpliciter aliquam substancialem essenciam, ut sibi dominetur quoad substanciam; et constat quod non. Ideo Deus non mediate, per regimen vasallorum subserviencium, ut reges ceteri, dominatur, cum immediate et per se facit, sustentat, et gubernat omne quod possidet, iuvatque ad perficiendum opera secundum usus alios quos requirit. Ipse enim utitur qualibet parciali creatura vel ad fabricam vel decenciam magne domus, et ipsa domo utitur ut partes eius recauset finaliter, et ut beati in tanta fabrica delectentur. Unde Baruch iii. 33-36, post declaracionem dominii Dei et sue possessionis, exprimitur eius usus: Qui, inquit, emittit lucem, et vadit; vocat eam et audit eum cum tremore. Stelle autem dederunt lumen in custodiis suis, et letate sunt: vocate sunt, et dixerunt, Ecce assumus: et luxerunt ei cum iocunditate qui fecit illas. Hic est Deus noster. Ecce primo, quia non est distancia temporis in opere prime lucis, ideo ad denotandum quod inanimata non ociantur a Dei ministerio dicitur, et vadit: nec dedignetur methaphisicus quod agere lucis sit suum vadere, audire cum tremore sit cum metu ad instinctum Dei intendere, letari sit quietari in suis finibus, prompte dicere sit naturaliter ostendere. In isto itaque naturali ministerio consistit usus perfectissimus Dei nostri. Talem ergo usum habet Deus de qualibet creatura, non ad sui indigenciam vel utilitatem, sed ex eius mera gracia, qua vult producere mundum cum eius partibus, ut ipse fructus finaliter et innixus ad creature commodum collaudetur. Ipse enim est bonum quod omnia appetunt (primo Ethicorum), et finis, gracia cuius omnia agencia, "
9446,410,4,34,"bottom","naturalia vel sensitiva agunt quidquid agunt, et illum ultimate intendunt (ex secundo de Anima)."
9447,410,5,34,"top","Nec negandum est quin Deus eternaliter delectatur et diligit quamlibet creaturam: sed, cum amor ille vel delectancia sit actus inmanens, non potens incipere vel desinere esse, sicut est de dominio et eius usu, negandum est illam delectacionem esse eius dominium, possessionem, vel usum: accidentale tamen vel contingens est Deo quod delectetur in existencia cuiuscunque creature, cum taliter delectari ponit, ultra racionem exemplarem absolute necessariam et eternam, existenciam delectabilis. Unde similis est distinccio de Dei delectacione sicut dictum est de Dei sciencia, quod aliqua est simplicis apprehensionis vel intelligencie terminata ad ydeam, et omnis talis est absolute necessaria; aliqua autem est delectacio creature in proprio genere: prima delectacio Dei respectu creature est ydealis, et secunda contingens effectualis, ut patet de obiectis ad que principaliter terminatur. Et patet divisiodivini dominii, ut aliquis terminatur ad essencialem creature causanciam, et aliquis ad eius accidentalem causanciam; et talium sunt tot divisiones quot divisiones accidencium. Patet eciam quod de mundo vel de qualibet eius permanente particula habet Deus usum, sicut dominium successivum; eo quod in quantum aliqua creatura facit successive ut debet, in illa successiva faccione fundatur materialiter usus Dei: nulla delectacio vel usus creaturarum est beatitudo divina vel pars eius, cum previe in delectacione quam habet essencialiter de se ipsa, que indubie est ipsa divina essencia, consistit divina beatitudo, et non formaliter in racione exemplari, et multo minus in delectacione rerum in proprio genere: nulla ergo delectacio est sic accidentalis Deo quod potest adesse postquam abfuit, vel econtra. Sed si posset, cum non possit fingi relacio distincta a dominio, foret accio ab intrinseco a Deo elicita; et per consequens Deus esset mobilis, ut natura intellectualis creata, que potest vicissim in affeccionibus variari. "
9448,410,5,35,"bottom","Melior enim esset cum foret continue pure letus, quam si protunc ex aliqua causa fingibili foret tristis. Existencia ergo creature non facit ad Dei delectacionem augendam; cum, posita creature non-existencia, tantum volendo negacionem oppositam, eternaliter delectaretur."
9449,410,6,35,"no","Ex istis patet quod possessio divina non est eius sustentacio intrinseca creature, sed ipsam precedens causaliter, sicut gubernacio Dei usum. Posses sio itaque quandoque sumitur active pro habitudine possidentis, quandoque passive pro illo quo creatura formaliter possidetur, et quandoque materialiter pro possesso: et ista tercia significacio est famosa; unde Baruch iii. 24, postquam dixerat quod domus cui dominatur est magna, subdit quod sequitur, Et ingens locus possessionis eius. Possidere namque est habere suum dominatum: et sic omnis possessio consequitur dominium tamquam posterius tempore vel natura. Unde possidere dicitur quasi post sedere, quando quis post nactum dominium habet quiete sibi subserviens ad utendum. Et sic est possessio medium inter usum et dominium, ex Dei supportancia causata, qua illabitur essencialiter induens quamlibet creaturam. Nec est putandum quod in Deo aliquod istorum posset per tempus vel instans temporis a reliquo separari; sed utrumque posteriorum ad prius consequitur, sicut passio ad subiectum. Nec sunt ista a politico respuenda, quia indubie sunt principia tam essendi quam cognoscendi dominium, possessionem, et usum, conveniencia creaturis: nec distinguuntur in Deo penes subiectum vel obiectum cum sit idem penitus in hiis tribus; sed penes actus Dei, ut creanciam, conservanciam, et gubernanciam, ex quibus ut fundamentis per ordinem sunt causata. Ex quibus patet dominium, possessionem, et usum divini dominii non distingui; nam sicut dominium dominii est dominium, sic et possessio possessionis, et usus usus. Nec inveniet contenciosus logicus quod in aliquo istorum sit reciproce vel directe procedere sine fine."
9450,410,7,36,"top","Et per ista responderi potest duobus argumentis domini Ardmacani, libro primo, capitulo xxvii., quibus probare sibi videtur quod Deus non potest de eadem re manente habere vicissim diversa dominia: primo ex hoc quod Deus habet de qualibet creatura dominium plenissimum et sufficientissimum: cum igitur frustra fit per plura quod potest fieri per pauciora, quia frustratorium non potest Deo competere, sequitur quod Deus post tale dominium completissimum non potest superaddendo novum acquirere. Et istud verum concluderet nisi servitori adveniret nova creatura, racione cuius acquireretur de subiecto racione sui accidentis novum accidentale dominium. Nec habet Deus de qualibet creatura sufficientissimum et completissimum dominium, sed solum de universitate creata pro tempore eterno et nulla eius parte; illa enim dominacio est in omni generacione et generacionem que fuit vel erit, ut dicit Psalmus cxliv. 13: et ita de qualibet creatura permanente habet completissimum eius dominium non adequate pro instanti vel parte sui peryodi, sed primo in tota sui peryodo. Et patet quod quotlibet Dei dominia non possunt desinere de sui potencia absoluta, sed secundum partem; non autem secundum totum possunt incipere, ut patet de tempore. Unde patet triplex racio unde solus Deus potest plene tempori dominari: primo, quia tempus est duracio mundi, que non potest alcius deservire; secundo quia dominium temporis est subiective ubique, et per consequens eius usus; et tercio quia tempus habet extensionem successivam, sicut et eius dominium, quod racione inmensitatis eternitatis est Deo proprium. Et hinc Salvator, per hoc quod dixit se simpliciter Dominum sabbati (Math. xii. 8 et Luc. vi. 5), innuebat se esse Deum, et per consequens faciendo in sabbato miracula non ipsum solvere. Conceditur tamen shominem in parte habere usum temporis, non tamen ut "
9451,410,7,37,"bottom","posset tempus facere, conservare, vendere, abdicare, et sic de aliis accidentibus dominii quos posset circa sublunaria possessa exercere: est ergo homo incomplete et imperfecte dominus temporis."
9452,410,8,37,"no","Et ex isto capiunt logici evidenciam suadendi quod quilibet beatus est infinitum magnus dominus, et sic immensus; eo quod dominium, ut diuturnius, sic est maius: sed cuiuslibet beati est dominium suorum actuum sempiternum, sicut et temporis dominium; ergo est infinitum magnum. Et ita arguunt dominium terminatum ad partes quantitativas quanti subiecti permanentis esse mole magnum, sicut dominium rei successive habet magnitudinem successivam: sed neutrum sequitur. Nam sic omne sempiterne diuturnum foret infinitum magnum, ut singule partes celi, nec potest aliquid preter Deum esse infinitum magnum, infinite longum vel diuturnum, ut patet logicis. Unde dominium tocius temporis non est infinitum maius dominio instantis, cum finita instancia sint, quia omnia que sunt integrant totum tempus, quorum non est ultimum, licet finis post omnia illa et singula sit dominus Deus noster. Ipse enim est principium et finis cuiuslibet creature. Et cum omne subiectum dominii sit natura intellectualis, et per consequens mole indivisibilis, patet quod nullum est dominium mole magnum."
9453,410,9,37,"no","Secundo arguit idem dominus quod, per multiplicacionem donacionis vel oblacionis facte Deo de eadem creatura, posset Deus acquirere infinita dominia. Sed probato quod infinite creature offerunt Deo infinicies idem dominabile vel diversum, concedo conclusionem, sicut Augustinus, xv. de Trinitate, 31, concedit de replicacione actuum reflexorum. Sed non oportet expectare probacionem talium casuum. Nec oportet, si quotlibet talia dominia Deus habeat, quod habeat omnia illa simul, cum dominium decidit dominabili decidente. Et sic nobis infinita dominia habet Deus de quotlibet permanente tam simul quam eciam successive."
9454,411,1,38,"no","CONTRA dicta instatur tripliciter. Videtur enim primo quod prima creatura de necessitate nature a Deo producitur, ymo quod preter ipsum analogum non potest esse alia vel multiplicior creatura; et per consequens non possunt esse plures vel pauciores species ad maximum in genere creature, quod videtur derogare divine potencie. Primum ex hoc deduci videtur, quod prima creatura est ens communissimum, quod de necessitate absoluta adintra producitur secundum aliquam eius partem, utputa secundum Verbum et Spiritum sanctum ac quotlibet formas vel raciones creabilium exemplares. Ens enim analogum est commune ad creaturam et essenciam increatam, ergo secundum partem adintra produci poterit; et cum nichil potest adintra produci nisi quod de facto adintra producitur, sequitur concludendum. In isto probabiliter potest dici quod ens in sua communitate analoga non est commune Deo et creaturis, quia, si propter distanciam in natura sit aliqua equivocacio excludens, racionem generis maxime possibilis evidenter excluderet. Nulla enim est racio in qua deitas et natura creata conveniunt."
9455,411,2,38,"top","Et quoad obiectus replicatos, communiter respondetur primo quod methaphisica non esset una sciencia propter defectum subiecti communicati principiatis et suo principio; ymo, cum tunc non contingeret creaturam intelligere Deum, et per consequens nec amare nec credere, periret omnis virtus theologica et omnis religio, et falsitas omnis Scripture secundum quamlibet eius partem; quod est expresse contra apostolum, Rom. i. 20, A creatura mundi per ea que facta sunt intellecta conspiciuntur, sempiterna quoque eius virtus et divinitas: si ergo Deus conspici possit ab homine hoc foret potissime actu analogo transcendentis. Hic dicitur quod "
9456,411,2,39,"bottom","subiectum methaphisice est ens creatum analogum, et extra illud considerat primus philosophus de principio increato et ceteris entibus extra genus, ut naturalis considerat de natura, de motu, loco, et vacuo. Pro secundo dicitur quod spiritus creati est naturalissime intelligere et amare Deum suum, sed varie in patria et in via. Nam in via intelligimus Deum cum creaturis quas distincte concipimus, et per hoc sub quodam involucro Creatorem sicut substanciam materialem concipimus sub specie accidentis: et istam noticiam vocat apostolus enigmaticam specularem. In patria autem econtra, cum Creator plene fuerit illapsus spiritui et absorptus cura tocius generis creature immediate per ipsum, sine velamine speciei vel simulacri mediantis ipsum intuebimur, nobis summe et inseparabiliter diligendo, noscemus quod omnes raciones exemplares et quod omnes creature in proprio genere non sunt aliquid quoad Deum, pocius quam motus vel aliud accidens est aliquid quoad suum subiectum, ut loquitur apostolus, 1 Cor. iii. 7, Neque qui plantat neque qui rigat est aliquod, set qui incrementum dat, Deus. Tunc enim cognoscemus quomodo Christus secundum raciones exemplares est omnia in omnibus illapsus, ut dicit apostolus, 1 Cor. xv. 28. Ipse autem est fundamentum essenciale, quod secundum esse vitale adintra est omnia, iuxta illud Ioh. i. 3, 4, Quod factum est in ipso vita erat; et omnis creatura in se vel suo genere proprie nichil, iuxta illud Gal. vi. 3, Si quis se existimat aliquid esse, cum nichil sit, ipse se seducit. Quotlibet sunt talia dicta Scripture que sonant quod nulla creatura habet in proprio genere nisi incompletum et equivocum dependens esse respectu divine essencie quam speramus beatifice intueri. Unde, sicut accidens non habet esse nisi inherere, et sic equivocum quoad substanciam, sic nulla creatura habet esse nisi adherere, quod esse primo plus discrepat, licet hoc non sufficimus nunc intuitive videre. Et secundum istam maneriem videndi loquitur "
9457,411,2,40,"bottom","evangelium, Ioh, i. 18, Deum nemo vidit unquam, supple, nullus pure viator pro viacionis tempore. Et de prima manerie videndi loquitur apostolus, 1 Cor. xiii. 12, Videmus nunc per speculum in enigmate; tunc autem facie ad faciem. Et patet quid possumus secundum sapienciam methaphisicam vel theologicam pro tempore vie noscere Deum nostrum: et ipse est subiectum nostre sciencie, ut sonat terminus. Patet eciam quod, sicut nemo potest sentire accidens substancie nisi de tanto noverit substratam substanciam, sic nemo potest noscere creaturam nisi sic sub aliquo gradu noverit Deum suum, cum omne ens ipsum signat, ut accidens fundamentum."
9458,411,3,40,"top","Difficultas autem cui involvimur in disputacione scolastica stat in isto: Utrum idem conceptus vel eadem intencio simul Deum signat et effectum. Et certum est quod simul tempore; quia intencio substanciarum materialium sive immaterialium, sicut et rerum non primo et per se sensibilium, est habitus vel disposicio quiescens in anima inclinans ad actum signabilem cognitum, et non res potens per se existere, sicut nec ymago habitualis nec simulacrum aut species per se sensibilis in ymaginativa fundata, ut hic supponitur ex alibi declaratis. Et talis intencio distincta ab actu movet animum ad apprehendendum simul Creatorem et creaturam, primum enigmatice et confuse, secundum autem distincte; et sic licet simul tempore, tamen summe equivoce sine correspondencia nature communis Deo et aliis, cum Deus non potest habere naturalem et propriam creatam speciem. Unde signata intencione singularissima talis conposicionis, Hoc est Deus, disposicio que est subiectum signat confuse omne signabile, respicitque ad pronomina vel res secunde imposicionis communiter; et, si primo ac principaliter sic intelligatur, omnium rerum principalissima est composicio satis vera. Intencio tamen subiecti est inclinativa ad concipiendum mundum, solem, lunam, vel quamvis aliam partem mundi, quam errans potest credere esse Deum. Nos autem fideles cognoscimus quod nulla "
9459,411,3,41,"bottom","natura sensibilis, divisibilis, vel quomodolibet aliter causata, est Deus deorum et natura summa. Et sic intencio appropriate Deum nostrum principaliter signans movet ad quidlibet apprehendendum et per viam negacionis vel preeminencie dicit esse unum ens supra omnia nobis innominabile appropriate. Et actus vel conceptus ex talibus principaliter aggregatus est Deo proprius, hoc est, ad eum principaliter terminatus. Iste quidem actus non est habitus vel quodvis aliud quiescens in anima, sed cogitacio ex multis elicita, que statim post diversionem mentis ad alia est exstincta; nec potest Deus habere creaturam que ipsum propriissime representet, sed simul dispariter se et Deum: nec ex tali conceptu quo simul cognosco Deum et creaturam, sequitur quod sit unum communicatum sibi et aliis."
9460,411,4,41,"top","Et si queritur quid terminat actum huiusmodi transcendentem, dicitur quod Deus principaliter terminat omnem actum, cum sit causa faciens ipsum poni in suis limitibus. Quod si ultra queritur, quid terminat obiective, dicitur quod Deus et universitas creata; quia ad ipsam terminatur intelleccio, et nulla intelleccio terminatur ad aliquid nisi quod est eius obiectum cognitum per eandem. Unde valde aliena sunt hec duo: A actus terminatur ad B obiectum, et B obiectum terminat illum actum. Potest enim aliquid terminare actum huiusmodi vel quomodocunque causaliter vel specialiter obiective; quod solum est quando terminans apprehenditur tali actu, quod numquam contingit de intencione vel actu in anima, nisi forte vel in confuso vel dum animus reflectit actum secundo elicitum super primum: de istis est alibi declaratum. Quod autem non sit dare genus analogum communicatum ex parte rei deitati et aliis, ex isto creditur: Illa communicacio vel est eque primo cum deitate vel ipsa posterius: non eque primo, cum Deus primus est quam communicatur alii cuicumque et per consequens prius est illo communi analogo; et sic non sub racione essencie simpliciter, que est ante racionem prime essencie, vel alii cuivis comparate est Deus, cum prius est antequam sit alii comparatus, "
9461,411,4,42,"bottom","et per consequens antequam super aliud sit excellens. Et pure sub racione illius prioris non est nostrum viancium ipsum concipere, cum non possumus terminum vel conceptum quo possumus ipsum pure sub illa racione concipere; et ideo dicit Plato in Thimeo quod primum superius est omni narracione, et non deficiunt lingue in eius nominacione nisi propter suum excellens esse. Et ad iubilose inprimendum in nobis illum gradum essendi dicit Dyonisius, de divinis Nominibus, multis locis, quod Deus non est substancia bonitas sed supersubstancia; et vere concedimus Deum esse substanciam, hoc est essenciam, bonitatem, et sic de aliis de Deo et ceteris multum equivoce predicatis. Ex istis patet responsio ad argumentum factum superius, cum ens transcendentivum non communicatur essencie increate et nature create, licet signa ipsas equivoce significent."
9462,411,5,42,"top","Et videtur mihi, iuxta sentenciam Lincolniensis in suo Exameron capitulo vii., quod Christus sit subiectum theologie. Pro quo considerandum est quod in Verbo est triplex unitas: prima est unitas essencie cum Patre et Dono, de qua Ioh. x. 30, Ego et Pater unum sumus; secunda est unitas suppositalis in qua secundum benedictam incarnacionem utraque natura creata, scilicet, corporea est incorporea, est ipsum Verbum; tercia est unitas in natura communi qua ipsa et omnis creatura sunt unum, cum omnis creatura sit corporea vel incorporea; et sic duplici racione communicatur cuilibet creature, primo secundum raciones ydeales, que omnes, licet distinguantur racione, sunt idem essencialiter Verbo Dei, et quelibet creatura est eciam idem essencialiter cum ydea. Et alias declaravi quod non sequitur, 'Hec ydea est Deus, quia essencialiter, et hec eadem ydea est creatura, quia sibi accidentaliter; "
9463,411,5,43,"bottom","ergo hec creatura est Deus.' Sed bene sequitur quod quelibet creatura secundum esse intelligibile sit Deus."
9464,411,6,43,"no","Et sic idem est subiectum adequacionis theologie quod et subiectum dignitatis, et idem subiectum theologie et methaphisice. Sed raciones diversificantur in tribus. Nam theologus recte considerat de creatis secundum raciones exemplares quas habent in Verbo, et indirecte secundum existenciam in genere proprio. Ideo non perficietur theologia antequam deventum sit ad patriam. Secundo theologus adheret fide et auctoritate Scripture cuicumque conclusioni sue sciencie; ymo, hoc debet explicite, in quantum theologus, cognoscere. Tercio theologus humiliter procedit a proprio subiecto maxime, primo, et per se cognito, sed confuse; minime autem cognito quoad distinctam noticiam quousque ipsum fuerit distincte cognitum in patria. Et ideo ordo theologice non erit reversus in patria, sed devorabit omnes alias sciencias, et deponet preposterum ordinem procedendi: econtra autem de methaphisica. Et patet quod in verbo est sufficiens connexio veritatum, etsi creatura nichil sciat nisi dominum Iesum Christum et ea que secundum essenciam vel esse intelligible in Filio connectuntur."
9465,411,7,43,"bottom","CAPITULUM VII."
9466,411,8,43,"no","REDEUNDO igitur ad difficultatem concedunt quidam quod Deus non possit perpetuo continere non producendo aliquam creaturam, quia tunc non esset summe communicativus aut bonus, ut alibi diffusius disputatur. Sed tenendo multis facilius quod est summa contingencia quoad omne preteritum vel futurum, dicitur quod liberrime et contingentissime libertate contradiccionis producit Deus quidquid adextra produxerit. Et cum hoc dicendum est consequenter, quod omnem effectum necesse est fieri necessitate, scilicet, ex"
9467,412,1,44,"bottom","supposicione, et tamen omnis effectus potest contingentissime non fuisse; ulterius eciam dici potest quod, producto mundo, quamlibet partem mundi, sicut quemcunque effectum, necesse est pro suo tempore conproduci, sicut non stat hominem perfectum fieri, nisi concomitanter ad eius complecionem tam corpus quam anima producatur: sic, inquam, si Deus velit, non potest mundum producere nisi illum produxerit ex istis partibus ac accidentibus integratum, nedum ad species sed ad individua descendendo. Et cum non potest defectus ex superhabundancia vel peccato in opere primo consistere, cum tunc Deus inpossibiliter oberraret, sequitur quod Deus non potest universitatem aliam, maiorem vel minorem, producere cum aliis partibus vel accidentibus quam est aliquod illorum que isto tempore producuntur."
9468,412,2,44,"top","Quod primo confirmatur de tempore, quo non potest maius vel aliud esse factum, ut hic supponitur ex alibi declaratis: secundo ex hoc quod non potest esse aliud analogum creatum quod est primum creatum principium huius mundi. Tercio confirmatur ex hoc quod non potest fuisse aliud genus substancie, et per consequens nec genus aliud accidentis: satis namque videtur ad esse huiusmodi generis substancie quod sit creatura huiusmodi de parte potens existere, et differens genus substancie non potest Deus producere. Quarto confirmatur ex hoc quod eadem species fenicis vel alterius imperfecti redit post sui desicionem, cum aliter individuaretur a tempore vel subiecto, quod est contra racionem universalis: ergo, per locum a sufficienti similitudine, si Deus anichilaret totum illud genus substancie et iterum recrearet quamcunque substanciam, foret realiter eadem definicio substancie et per consequens idem genus; et idem videtur de quolibet universali substancie vel accidentis que causat quomodolibet istum mundum. Quinto confirmatur ex sufficiencia generum creature: nam Deus non potest quicquam adextra producere quod nec sit substancia vel accidens, nec substanciam nisi vel corpoream vel incorpoream, nec corpoream nisi vel "
9469,412,2,45,"bottom","animatam vel inanimatam, nec animatam nisi sensibilem vel insensibilem, nec sensibilem nisi racionalem vel irracionalem; et sic de aliis quibuscunque generibus sive substancie sive cuiuscunque generis accidentis. Aliter enim genera quecunque essent materiales potencie, vacue a differenciis et speciebus quas possunt causaliter continere; et possent, sicut accidencia in concreto, vicissim magis et minus suscipere: ut si esset locus qui maiorem naturam corpoream posset suscipere, consequens esset ipsum fore in parte vacuum. Ergo per idem si genus posset plures formas differenciales vel specificas suscipere, ipsum de tanto esset vacuum, quia formis sibi possibilibus semiplenum. Sexto confirmatur ex hoc quod nec plures nec alias species figurarum, numerorum, proporcionum, et similium accidencium potest Deus producere quam iam effectualiter producuntur. Cum ergo par sit racio utrobique terminandi divinam potenciam, scilicet, quod facit incorrigibiliter opus suum, sequitur quod in nullo genere alias species potest producere. Et confirmacio illius est conceptus philosophorum ponencium species substanciarum et aliorum generum assimilari numeris mathematicis: sic, videlicet, quod sicut inter unitatem et binarium, ymo inter quoscunque numeros proximos, non potest alius in specie mediare; sic et in speciebus substancie. Et patet de racione, admissis diffinicionibus philosophorum quas attribuunt speciebus: unde ad tantam penuriam deducuntur aliqui, quod dicunt nichil esse proprie diffinibile, nec quod est dare ultimam differenciam speciei; contra quos est alias sufficienter replicatum, querendo quid sequitur, data bonitate diffinicionis specierum et generum secundum sentencias antiquorum. Septimo confirmatur ex consideracione logica de communitate et significacione terminorum communium. Nam, iuxta opinantes oppositum, omnem hominem quem Deus potest producere signat iste terminus homo, et econtra; sed, iuxta illos, infinitos homines potest producere; ergo infinitos iste terminus homo significat."
9470,412,3,46,"no","Ex quo videntur inconveniencia tria sequi: primo quod infinitum magnus potest esse mundus, quia simul infinitorum equalium non communicancium contentivus. Quotquot enim Deus potest successive producere, tot suscitatos potest simul beatificare; quo posito, in esse foret mundus infinitus simpliciter quaquaversum: quod suppono impossibile simpliciter ex alibi declaratis. Si enim tot homines septipedales incommunicantes forent in quarta mundi orientali quot sunt puncta in nostra quarta nunc de facto, et sic de tribus aliis quartis mundi, adhuc tantum forent finiti homines sicut iam sunt tantum finita puncta constituencia molem mundi: ergo, cum hec non sinit primus numerus propter inconveniens implicatum, multo magis non sineret esse tot et tantos homines multitudine infinitos. Secundo confirmatur ex hoc quod, posita hominum multitudine infinita, adhuc non valeret, nisi quilibet eorum posset hominem producere quem actualiter non producit; et sic possibile esset fore infinicies infinitos, ymo infinicies infinicies infinitos, et sic in infinitum: ymo tercio, cum non sit dare omnes quos Deus potest producere, quod esset quod non sit dare omnes quos terminus significat, et per consequens nec communitatem vel gradum inferioritatis aut superioritatis termini cuiuscumque, nec comnmunicabilitatem maximam speciei, contra alibi determinata. Unde videtur quod sit dare mensuram mediam inter quantitatem fabe et magnitudinem infinitam, tanquam duo extrema improporcionabilia moli mundi, in qua mensura sit optimum mundum poni, et sic de numero individuorum cuiuslibet speciei. Et cum Deus infinite sapiencie disponit omnia in mensura, numero, et pondere, philosophicum videtur ponere quod Deus omnia sic posuit in effectu: sic, videlicet, quod, si superadderet, foret monstrum, et si diminueret, foret fabrica defectiva."
9471,412,4,46,"top","Ex quibus probabiliter credi potest quod, si Deus mundum produxerit, tunc ipsum mundum et omnia que sunt eius "
9472,412,4,47,"bottom","mensurat ad hanc regulam. Nec illud obstat infinitati divine potencie sed pocius hanc includit; quia potencia Dei, cum non sit sibi accidens, non mensuratur vel causatur proporcionabiliter ad obiectum, sicut quelibet creata potencia diffinitur in suis limitibus ab increata sapiencia, secundum proporcionem quam eternaliter ordinaverit ad alium. Eadem quidem est in Deo potencia et sapiencia, qua adintra producitur Verbum et Spiritus sanctus, et adextra producitur mundus, conservatur, et sapientissime gubernatur. Et per consequens, sicut sapiencia deficeret in gubernando machinam infinitam, sic et potencia ad creandum. Potencia ergo creata est eo maior, quo plus est factibile per eandem: non sic potencia infinita; cum tunc non esset dare maximum gradum divine potencie, sicut (iuxta adversarios) non est dare effectum maximum in quem potest. Sed, ut alias declaravi, tales potencie producunt adintra res simpliciter sibi pares, et creature possunt adextra, cum iuvamine prime potencie, producere effectus se ipsos in aliquo excedentes. Potencia autem increata ex immensitate sue perfeccionis ad parem sibi effectum non potest attingere. Ideo fatuum est credere effectum posse mensurari divinam potenciam. Quoad alios obiectus contra istam sentenciam, suppono esse alibi plerumque expeditum."
9473,412,5,47,"no","Sed hec dicta videntur gravem difficultatem methaphisicam parturire; videlicet, si mundus iste non possit produci sine lapsu primi angeli et primi hominis, et per consequens sine hoc quod vermes et alia animalia venenosa secundum iam currentem ordinem procreentur. Et videtur dupliciter ex dato sequi pars affirmativa dubii: primo per hoc quod iste mundus non posset esse sine istis partibus et omnibus istis accidentibus positivis; secundo per hoc quod pereunte quacunque specie bestiarum foret genus animal, et per consequens omne genus superius, minus plenum. Sed pro isto videtur quod sic opinans concederet conclusionem, cum Deus eternaliter ordinavit suum carcerem cum aliis que secuntur, ut patet posterius."
9474,412,6,48,"top","Verumtamen difficultas non modica stat in distinctione specifica naturarum. Videtur enim multis quod omnis substancia corporea sit eiusdem speciei specialissime, sicut et omnis creata substancia incorporea convenit specialissime cum quacunque. Nam omnia elementa conveniunt in essencia corporea, et per consequens in corporeitate; et cum omne adveniens enti in actu sit accidens, videtur quod omnis disposicio adveniens nature corporee, sive qualitas seu vocata forma substancialis, ut igneitas et cetera, sit pure accidens. Illud autem confirmari potest eo quod in transmutacione elementorum simbolorum manet eadem qualitas, cum aliter non esset transmutacio facilior, contra philosophum, primo de Generacione capitulo. Et idem videtur de quantitate, continuacione, et aliis multis formis accidentalibus, que manent in utroque generacionis termino, quas notum est presupponere eandem substanciam in numero conmanere. Nec differunt specifice elementorum differencie, ut loca, levitas, gravitas, cum ceteris que maxime videntur inferre differenciam specificam naturarum. Et de mixtis videtur idem probabile: nam omne mixtum est aggregatum ex elementis, et potest manere idem aggregatum ex elementis secundum aliam maneriem miscendi paululum variatis ad qualemcunque formam superadditam producendum: ex quo videtur quod quelibet natura mixta, sicut potest in aliam transmutari, sic est eiusdem speciei. Aliter enim non foret idem corpus conversum in formam aliam, ut uxor Loth in statuam salis (Gen. xix. 26); et meminit Augustinus in De Mirabilibus Scripture sacre capitulo. Unde secundum Augustinum quodlibet corpus converti in "
9475,412,6,49,"bottom","quodlibet est satis possibile; corpus autem converti in spiritum, vel econtra, est impossibile. Quid, queso, novum foret si Deus minucias elementorum secundum alium ordinem conpangeret, ut alie forme superaddite resultarent? Revera nichil, nisi quod eadem multitudo sit aliter inmutativa sensuum, quod est qualitas sensibilis: et sic de aliis accidentibus variatis, ut complexione, virtute, etc. Unde illam eandem multitudinem esse corpus, quasi habitualiter fundatum ad qualitates huiusmodi et cetera accidencia conservandum, ponitur forma substancialis superaddita penes philosophos: quod cum accidat corpori potest racionabiliter vocari prima disposicio accidentalis qua movetur corpus ad alia accidencia subiectandum. Et istam reor esse sentenciam antiquorum ponencium latitacionem omnium formarum in chaos confuso, ut recitat Aristoteles primo Phisicorum, primo de Generacione, et alibi multis locis. Conveniencius autem videtur sensui Scripture, verbis Aristotelis, atque vulgi, vocare illas primas disposiciones huiusmodi attomorum per quas multitudo conservat quantitatem et qualitatem et cetera genera accidentis, formas substanciales, que a signo noscuntur specifice variari secundum variacionem accidencium sensibilium que ipsas naturaliter consecuntur. Et sic sunt multe species animalium et herbarum, ut dicit Scriptura; multe eciam elementorum species, sicut et mineralium, lapidum, et eciam metallorum. Sensus autem utriusque posicionis videtur philosophicus sane aptus, quia omnes substancie corporee, quoad essenciam precedentem genus, quantitatem, vel communem qualitatem, sunt paris condicionis, sicut et omnes substancie incorporee adinvicem conveniunt: sed post advenit forma vel disposicio substancialis faciens quid, et sic oportet nos hic plurimum tam formas substanciales quam species ignorare; quia, cum cognoscimus substancias, ut plurimum, in suis accidentibus, capimus communiter loco "
9476,412,6,50,"bottom","essencialis differencie accidens separabile vel passionem, quorum utrumque est subiecto posterius. De aliquibus autem, ut homine et bestiis, discerni potest differencia; sed inter irracionabilia, mixta, et elementa est discrecio solum topica, sicut et inter angelos."
9477,412,7,50,"bottom","CAPITULUM VIII."
9478,412,8,50,"no","SECUNDO principaliter obicitur de prioritate divini dominii quoad creaturam universalem super dominio sui singularis. Videtur enim econtra quod dominium singularis sit altero dominio dato prius; quia impossibile est dominium rei universalis alicui accidere nisi consequenter ad dominium singularis: cum ergo communis causa efficiens sit prius naturaliter suo causato, sequitur quod singularis dominium originans antecedit. Et ista est racio conclusionis domini Ardmacani, primo de Pauperie Salvatoris, xxi. capitulo, asserentis quod species non possunt inmediate recipere divinum dominium, quia non possunt creari, conservari, etc., nisi mediantibus suis suppositis. Sed ad illud patet ex dictis: nam proporcionaliter ut universale ad suum singulare se habet in ordine, sic dominium ad dominium se habebit. Unde, sicut singulare precedit generacione vel secundum genus cause materialis suum communius, cum sit pars subiectiva de qua universale formaliter predicatur; econtra autem universale, ut forma et finis, causat in alia manerie singulare: correspondenter de dominiis est dicendum. Prius quidem generacione et subiecto est dominium singulare, sed prius formaliter et finaliter est commune: et cum causa posterior generacione sit simpliciter dignior atque prior, vere et signanter dicitur quod Deus primo omnium communissimo dominatur. Et sicut illi dominatur racione dominii particularium, ut causarum; sic econtra quocunque singulari dominatur racione dominii universalis"
9479,413,1,51,"bottom","essencialiter hoc causantis. Unde singulare est per accidens et incompleta causa cuiuscumque sui suppositi necessario requisita. Et correspondenter de dominiis est dicendum. Nec est putandum quod dominacio Dei qua universalibus dominatur non sit singularis, cum sit  illum dominium taliter dominari; sed est universalis quoad obiectum et servicium correlatum. Et si obicitur quod Deus non utitur re communi, cum actus sunt suppositorum solummodo, dicitur quod Deus maximum usum habet de rebus communibus, cum sibi subserviunt ad causandum quecunque sua supposita et per consequens ad causandum omnia que sua supposita consecuntur. Sed non ex hoc sequitur quod res communis currit, ambulat, vel forma aliqua sui individui informatur, ut Deus causat motum, generacionem, et breviter quamlibet formam creatam; sicut et quamlibet creaturam, licet non secundum formas huiusmodi informetur. Non enim est precise idem currere et cursum causari, quia tunc curreret obiectum, anima, et quidlibet iuvans animal ad currendum. Universalia ergo, cum faciunt utilissime, efficacissime, et regulatissime illud quod debent, indefectibiliter serviunt Deo suo: et per consequens Deus de eis habet usum uberrimum, sicut superius, constancius, et sibi similius ipsa sustentat, dirigit, et gubernat. Universale namque est in pluribus locis simul, ymo universale substancie, puncti, et corporis, et huiusmodi, quorum singularia sunt insuper universalia, ingenerabilia, et incorruptibilia, et per consequens intransmutabilia et eterna, et sic de multis condicionibus laudabilibus quibus Deo supra supposita simulantur; utputa quod habent minus racionem substancie, quod sunt magis simplicia, et per consequens plus attingencia unitatem, quod minus habent de causabilitate, et sic de multis condicionibus quas non expedit hic narrare."
9480,413,2,51,"top","Ex quibus sequitur quod solus Deus habet super universalia plenum dominium. Creatura namque non potest perfectam speciem generare, corrumpere, vel aliter immutare ad "
9481,413,2,52,"bottom","sibi utiliter serviendum. Et hinc mirantur aliqui, quomodo in comutacionibus potest universale alicui homini subservire, ut sit de possessione vel dominio singularis. Videtur enim quod usus universalium a creatura qualibet sit suspensus, cum nec possunt agere nec pati. Sed constat quod communia naturalia usibilia et artificialia, ut apparatus, utensilia, et moneta, sunt nota cadere sub possessione hominum, et de eis cambium fieri empcione, vendicione, promissione, accepcione, et ceteris actibus dominii posterius recitandis. Sic enim stat hominem emere equum vel aliud artificiale usibile, et soluta pecunia acquirere sibi ius atque dominium ad crementum vel decrementum possessionis vel dominii precedentis, sine hoc quod aliquod singulare ab alterutro commutancium specialiter intendatur. Ubi patet quod, dato iure divino in novacione dominii vel quacunque habitudine pertinenti, dandum est obiectum ad quod principaliter terminatur; et non superest nisi commune, de quo principaliter fiunt actus huiusmodi commutandi. Cum ergo Deus ordinat species huiusmodi homini subservire, sequitur ex descripcione dominii quod homo speciebus huiusmodi secundum aliquid dominatur. Serviunt quidem in hoc quod sunt supposita que ministrant, et ipsa supposita causant tamquam intrinsece quiditates."
9482,413,3,52,"top","Ex quo patet quod homo, ut dominatur maiori multitudini bestiarum, numismatum, vel cuiuscumque talis usibilis, sic illi communi amplius et multiplicius dominatur.  Ideo consonat dare speciem quam quis proprius habuit, quia homo potest possidere speciem multis titulis et iuribus uberius sive exilius. Unde idem est sic instare sophistice, ac si sic argueretur, 'Tu habes bovem, ergo nec potes super hoc recipere, 'nec debeo tibi bovem' Idem enim in specie potest de essendo esse mihi debitum, et tamen satis multipliciter habitum, sicut constat. Unde dominium quod homo habet de tali specie est singulare secundum subiectum et universale quoad obiectum, ut dictum est de dominio divino; sed differenter, quia Deus non potest esse dominus speciei nisi "
9483,413,3,53,"bottom","eo ipso fuerit dominus cuiuscumque eius individui. Homo autem est dominus parcialis unius accidentis vel aggregati per accidens specie striccioris; ut homo non ex hoc quod dominatur homini dominatur cuilibet individui speciei, sed satis est quod alicui individuo vel consequenter servo suo dominetur. Credo tamen quod nemo vere dominatur et ewangelice speciei nisi unicuique eius individuo dominetur. Sic enim homo secundum animam sibi ipsi secundum corpus disposite dominatur. Ymo, cum idem spiritus ministrare poterit sibi ipsi, non obest quod sit sibi dominus et servus secundum dispares raciones; Christus autem secundum hominem assumptum est servus servorum; et iusti (ut post dicetur) sunt omnia. Dominium ergo iusti super speciem monete, asini, sive equi est dominium super quodcunque eius individuum, cum species sit quodlibet singulare. Et illi dominio correspondet universale servicium quod communicacione speciei est servicium cuiuslibet singularis. Et hoc plane testatur apostolus in 1 Cor. iii. 22, 23, de iustis Dei; Omnia, inquit, vestra sunt: et specificat singularia; Sive, inquit, Paulus, sive Apollo, sive Cephas, sive mundus, sive vita, sive mors, sive presencia, sive futura; omnia enim vestra sunt; vos autem Chrisit; Christus autem Dei. Ex quo textu patet, ex octavo et ultimo singulari, de futuris bonis beatitudinis, quod apostolus sensit omnia preterita vel futura esse tempore suo presencia, iuxta illud Eccles. iii. 1, Omnia tempus habent et suis spaciis transeunt universa sub sole. Et idem indubie patet ex quolibet libro Scripture canonice. Aliter enim non diceret apostolus, 1 ad Thim. vi. 14, 15, Serves mandatum irreprehensibile usque in adventum domini nostri Iesu Christi, quem suis temporibus ostendet Beatus. Et consimile habetur 1 ad Thim. ii. 6 cum locis similibus."
9484,413,4,53,"top","Sed redeundo conceditur quod dominium quod habet homo "
9485,413,4,54,"bottom","de specie est dominium quod confuse habet de eius quolibet singulari. Et preter illud commune dominium oportet dare singulare dominium secundum utrumque terminum, respectu cuiuscumque individui, proprium et distinctum dominium singulare, et correspondenter servicium. Idem enim dominium speciei manet quocunque individuo desinente: non sic autem dominium ad individuum singularitatis terminatum. Et patet quod species humani dominii habet duplicem maneriem singularis, scilicet, individuati solum ab altero terminorum dominii, vel communiter ab utroque; et utrumque priorum restringitur citra specificatum quoad extremum individuans, et quoad aliud ampliatur. Sed tercia maneries est simpliciter singularis; ut, signato dominio specifico per A quo quidquid dominatur speciei humane, tunc A est dominium Petri, Pauli, et sic de ceteris dominantibus quibuscunque: signato vero dominio quo Petrus singulariter dominatur eidem per B, ipsum B non communicatur dominiis aliis in subiecto, sed totidem distinctis dominis quoad obiectum super quo per illa principaliter dominatur; ut B est dominium quo Petrus dominatur singulariter super Paulum, et sic de aliis quibuscunque. Posito ergo quod c sit nomen commune ad quodlibet singulare tercii nudi dominii, patet quod quotcunque sunt quoad obiectum individua A speciei dominii, totidem, quantum ad obiectum, sunt B modi; sed A excedit B multipliciter in subiecto. Et correspondenter dicitur de paternitate, similitudine, et aliis consimilibus relacionibus quibuscunque: ut, posito quod Petrus habeat multitudinem filiorum, sicut omnes posteri sunt filii primi Adam, tunc quotquot sunt homines secundi, tot sunt paternitates individue in primo homine; et preter hoc est una communis paternitas, qua est pater tocius generis succedentis. Aliter enim non diceret Veritas Iudeis. Ioh. viii. 37, Scio (inquit) quod filii Abrahe estis; et beata Virgo, Luc. i. 55, Sicut locutus est ad patres nostros, Abraham et semini eius. Ymo de filiacione Adam, ecce, I Cor. xv. 22: Sicut in Adam omnes homines moriuntur, ita et in Christo "
9486,413,4,55,"bottom","omnes vivificabuntur. Ipse enim est pater infectus omnium posteriorum, ut patet 2 Reg. vii. 14, Eccl. iv., Eccli. xl. 1, ubi dicitur quod Occupacio magna creata est omnibus hominibus, et iugum grave super filios Adam. Et consimile patet Ozee xi. 1, et pluries in Scriptura quam hic expedit recitare. Communis ergo paternitas ad obiectum est quelibet singularis paternitas ipsius Adam ad filium singularem; et tamen secundum racionem distinguitur, sicut universale distinguitur a suo supposito: et correspondenter de habitudinibus domini est dicendum. Est enim una communis adopcio paternalis que est omnis Dei adopcio. Verumtamen tenetur communiter quod tantum una est paternitas Dei, sicut et una filiacio quoad Christum; cum tantum sit una persona gignens eterna, et tantum una persona genita: verum tamen alia filiacione est filius Virginis et alia Ioseph patris legittimi putativi. Et sic tribus filiacionibus multum equivocis est Christus filius, quibus propter equivocacionem non est una communis. Et sic correspondenter multiplicantur filiaciones quoad patres proximos et remotos, sicut dictum est de paternitatibus correlatis: et de istis patet tractatu de Incarnacione Verbi."
9487,413,5,55,"bottom","CAPITULUM IX."
9488,413,6,55,"no","TERCIO principaliter obicitur per hoc quod essencia videtur prior quam esse, sicut multi moderniores doctores consenciunt; ymo, mundus est prius quam genus analogum, quia finis, gracia cuius hoc genus producitur ut pars integrans suum totum. Nec tollitur difficultas per supradicta de ente creato primo analogo, quia in Deo adintra signanda est tanta multitudo racionum exemplarium et longe plurium veritatum quam effectualiter sunt adextra; ergo commune ad hec omnia est"
9489,414,1,56,"bottom","ens summe analogum. Et cum idem sit ydea et ydeatum, videtur quod sit unum commune analogum communicatum cunctis exemplaribus adintra et cunctis adextra effectualiter exemplatis."
9490,414,2,56,"top","Ad primum non occurrit michi adhuc racio quin quodlibet esse sit essencia, et econtra, et tamen in quolibet creato esse et essencia distingwuntur. Non enim capio quod creata essencia sit quoddam potenciale capiens esse in fluxum posterius tamquam actum, que quidem essencia non sit esse: quia, si illa essencia pro illo priori habet esse, eo quod esse est commune ad omne esse intelligibile, et esse possibile creature, multo magis ad esse possibile creatum, et certum est quod illud esse, quod habet data essencia pro dicto priori, non distingwitur ab illa essencia; ergo aliquod esse est pro quacunque mensura signabili data essencia. Nec oppositum adhuc video. Si autem intelligatur quod essencia divina distinguitur ab esse creato, ut fundamentum a suo effectu in se producto, patulum est et nulli perito dubium. Si secundo intelligatur quod omne individuum creature habet priorem communem essenciam communicabilitate distinctam, sensus est patulus sicut prior. Quod si tercio intelligatur quod omnis creatura habet esse creatum analogum quod precedit quodcunque esse creatum in suo genere, est sentencia satis sana; ut essencia materialis est prius essencia quam est materia, et prius est materia vel potencia ad formam quam est substancialis forma, et per consequens essencia prius est essencia quam ipsum est substancia. Et si queritur quid est pro illo priori, patet quod non est quid, sed ens creatum pro illo priori, non autem aliquid; sed non potest stare in illa nuda entitate nisi consequatur pro instanti nature quiditas vel forma substancialis, ut patet alibi. Restringendo ergo abusive esse ad formam vel actum substancialem, colorari poterit predicta posicio. Sed esse est communissimum, cum de multis veritatibus predicamus esse, ut negacionibus, privacionibus, pretericionibus, futuricionibus, et possibilitatibus "
9491,414,2,57,"bottom","logicis, que non sunt formaliter quevis essencie. Ideo, si alterum istorum foret communius, evidencius caderet super esse. Nunc autem quodlibet esse est vel formaliter vel essencialiter predicando essencia, et econtra; ut veritates eterne sunt essencialiter prima essencia, licet formaliter distingwuntur; privaciones vero sunt essencie per se in genere sic private: solum quidem divina essencia, creata substancia, vel accidens per se in genere est essencia, ut patet alibi."
9492,414,3,57,"top","Quod si ex isto deducitur quod quelibet creatura habet triplex esse actuale, conceditur conclusio: habet enim esse actuale analogum extra genus, antequam habeat subsistenciam in genere, secundum quod esse est ens unum, verum, et bonum, correspondenter passionatum extra genus ad notaciones increate Trinitatis: unum, a primo principio, Deo patre, sicut unitas est principium quantitatis discrete, que est prima species accidentis; verum, a Verbo, quod est actus vel forma potencie adequata, et per consequens prima veritas, et hinc relacio est genus proximum accidentis; tercio est bonum, ab Amore mutuo vel quietacione ex potencia prime essencie et ex noscencia equaliter precedente. Et sicut in Trinitate increata nichil est natura prius aut posterius, sed omnia hec tria sunt eadem essencia, ac omnia et singula coeterna; sic in creatura omnia ista tria, unitas, veritas, et bonitas, sunt eadem essencia vel natura, et per consequens nullum illorum est alteri passio natura prius aut posterius, sed omnia sunt eadem essencia et coeva. Et hinc tercium genus accidentis, scilicet, qualitas, exemplatur. Alia autem sex principia dicunt habitudinem substancie in quantitate, in ad aliquid, et qualitate fundatam; ut accio et passio presupponit qualitatem; tria alia quantitatem, et habere relacionem: ymo, quodlibet predicamentum posterius presupponit naturaliter suum prius. Nec putandum est quod una persona divina potest quidquam facere si reliqua non coagat cum eadem; cum omnia opera Trinitatis sunt necessario indivisa: "
9493,414,3,58,"bottom","sed in qualibet fabrica Creatoris relucent raciones beatissime Trinitatis: Nec putandum est istas esse passiones entis, cum omnis passio presupponit quiditatem, prioritatem nature, et per consequens intelligibilitatem subiecti, cum ignorancia passionis, que dicit unum, extrinsecum a subiecto; que omnia sunt aliena ab ente, quod dicit omnia, ut ens non est aliquid, aut unum, verum, aut bonum: ita quod entitas sit quiditas causans unitatem, veritatem, et bonitatem, tres passiones quibus subiectum sit per se secundum quale; ut homo, in quantum homo, est risibilis, non econtra: ideo humanitas non est risibilitas et quiditas et passionis causa. In transcendente vero unitas, veritas, et bonitas est entitas, et econtra: habent tamen similitudinem passionum, cum res sit ens; ut creatura vel effectus a Trinitate vel natura divina adextra productus est unum, ut creatura a creante distincta, cum creans habet potenciam actum nullatenus precedentem. Unum autem creatum habet potenciam ante actum; et verum, ut creatura primo intellectui adequata; et bonum, ut creatura a prima benevolencia appetita: et sic, quasi tres passiones eiusdem essencie, alludunt tribus personis Essencie increate. Sed hec sunt ante quiditatem entis pro mensura qua terminat questionem, Si est? ante questionem, Quid est? Ideo est secundum racionem vel respectum distinccio, non autem essencialis. Ideo nominantur ut passiones et principia passionum; secundo succedit esse quiditativum, vel esse actuale in genere, in quo res est aliquid distinctum ab aliis; et tunc secuntur passiones, que sunt per se habitudines posteriores naturaliter quam subiecta; et tercium est esse in accidentibus, ut alibi diffusius est discussum."
9494,414,4,58,"top","Quoad difficultatem secundam, dicitur quod ens creatum analogum est mundus, cum sit omnis et singule creature; et sic, licet habeat quotlibet creaturas eque primo quoad subsistendi consequenciam, ut genus substancie, mundum, et alia, que necessario se consecuntur, est tamen prius quam "
9495,414,4,59,"bottom","aliquod aliorum; et per consequens, cum causat mundum tamquam eius principale suppositum, et cum universalia non ponunt in numerum cum suis singularibus, patet quod non est unum aggregatum ex universalibus et individuis partibus huius mundi. Tunc enim universalia, que sunt partes quiditative et formales, forent eciam indistincte partes integrales, cum tamen propter equivocacionem parcium iste mundus est unum aggregatum ex omnibus individuis creaturis, quod est maximus et optimus effectus possibilis, et per consequens est pars subiectiva natura posterior genere substancie atque entis. Et sic ens creatum est finis proximus sub Deo, gracia cuius est mundus et singule eius partes; et ipsum totum finaliter propter Deum, sicut quelibet pars quantitativa mundi est finaliter propter ipsum. Ex quibus colligitur, cum quelibet pars subiectiva speciei sit ipsa specie natura posterior, quod tota universitas suppositorum sit natura posterior analogo entis, quod est universitas universalium; eo quod partes se habent proporcionaliter ad partes, sicut totum ad totum. Utrum autem species vel genus intermedium sit paris perfeccionis vel imparis cum hoc mundo, videtur mihi quod melius est esse quamcunque speciem substancie quam hunc mundum, si species possit servari sine hoc mundo. Nam creacio novi mundi tunc foret possibilis, et per consequens plus imperficeret speciem mundi privacio speciei humane vel cuiuscumque alterius speciei, quam privacio huius mundi. Ergo cum privacioni peiori maius bonum opponitur, sequitur concludendum. Et hoc est evidencius de genere et ambobus proximis generibus subalternis. Genus autem entis est melius isto mundo: ymo, melior est essencia singularis huius mundi quam forma a qua est quid in genere, quia eius privacio foret anichilacio vel saltem malum induceret."
9496,414,5,59,"top","Pro tercia difficultate tacta, conceditur quod tot vel: plura sunt raciones in Deo adintra quot essencie sunt adextra; quia, cum omnes adintra sunt divina essencia, adextra autem sunt equivoce secundum existenciam in "
9497,414,5,60,"bottom","suo gencre create essencie, ideo non ponunt in numerum vel multitudinem specierum. Oporteret enim quod adintra forent distincte essencie participate unitate a natura communi ad hoc quod adintra speciem constituerent, quod est impossibile, cum unica essencia sit eterna; et quod habent existenciam in effectu est secundum esse equivocum a priori. Multitudo ergo vel pluralitas racionum exemplarium in Deo adintra non arguit multitudinem specierum vel naturarum communium, sed unitatem simplissimam nature eterne; cum oportet quod singularia speciei dicant multas singulares essencias materialiter condistinctas; et nullum ens secundum esse primum intelligibile et secundum existenciam in proprio genere est simul univoce intelligibile. Et hinc dicit beatus Iohannes de virtute sermonis verissime, Omnia per ipsum facta sunt (Ioh. i. 3): Omnia, id est, omnes creature, quia rem increatam, ut primam essenciam, et peccatum moris distribucio non capit univoce. Deus ergo est commune analogice ad ista omnia intra et extra. Ideo, ut alias ostendi, inter tres maneries communium, scilicet, creacione, predicacione, et representacione, primum est primum metrum et amplissimum aliorum; et in secundo gradu ens creatum est communissimum possibile; in tercio gradu iste terminus ens est communissimus significacione possibilis."
9498,414,6,60,"no","Ex quo elicui aliquando quod posse esse vel intelligibile non est communius quam esse, sicut nec terminus est termino communior. Si enim aliquis terminus superadderet illum terminum ens, res quam significacione superadderet foret ens vel saltem isto termino ens signabilis. Et cum omne quod potest signat continue, sequitur quod datum signum non superaddit illum terminum ens in signacione. Signabile ergo intelligibile vel possibile signat primarie rem que potest signari vel intelligi sine esse, et per consequens solum signat rem signatam alio termino transcendentem."
9499,414,7,60,"top","Et ex isto quondam elicui, cum omne creatum sit absolute "
9500,414,7,61,"bottom","necessario intellectum, et esse presupponitur ad intelligibilitatem, sicut subiectum ad passionem, sequitur quod omne creatum habet esse intelligibile absolute necessarium quod est esse intelligibile vel esse intellectum adintra in Deo (iuxta illud Ioh. i. 34, Quod factum est in ipso vita erat): et res secundum esse intelligibile, quod est secundum ultimum sue intelligibilitatis eternaliter intellectum, est ydea creature vel racio exemplaris; et eadem res secundum existenciam in genere est effectus. Et solvi alibi argucias vocatas expositorium sillogismum."
9501,414,8,61,"top","Ex isto eciam ulterius elicui quod si ens signabile potest esse, tunc intelligitur a Deo, quia ab eo potest intelligi si poterit produci: et cum non potest incipere vel desinere quidquam intelligere, sequitur quod si aliquod signabile potest a Deo intelligi vel produci, eternaliter, ymo absolute necessario, intelligitur ab eodem; et per consequens, si res potest esse sive existere, tunc est necessario quodam modo. Et patet quomodo talia expositorie debent inferri, Homo, chimera, inintelligibile, vel aliud signabile intelligitur a Deo. Debet enim sic argui: Hoc intelligitur a Deo, et hoc est homo, chimera, inintelligibile, vel aliud assignandum, ergo etc. Unde falsum est quod Deus intelligat aliquam creaturam que non est, quia tunc idem simul est et non est; ymo, admisso quod multe creature possunt esse, que non sunt, adhuc est fallacia accidentis, sic arguendo: 'Deus potest intelligere istam substanciam, et sic de quacunque nominacione superaddente essenciam, et iam non intelligit istam creaturam, ergo potest intelligere aliquod ens quod iam non intelligit.' Nam omne ens quod potest esse, data creatura, Deus necessario absolute intelligit, quia esse intelligibile vel illud quod potest esse exemplar vel ydea date creature. Sed ex hoc non sequitur quod Deus intelligit istam creaturam; sicut "
9502,414,8,62,"bottom","non sequitur, 'Si intelligo istum hominem et iste potest esse episcopus, ergo intelligo istum episcopum.' Nam tam accidentale est isti rei, secundum esse intelligibile, quod est divina essencia, ut sit creatura, quam accidentale est homini ut sit episcopus. Ideo dixi quod non sequitur, 'quamvis omne quod Deus potest intelligere absolute necessario intelligitur, quod quidquid potest intelligere intelligit;' quia quidquid dicit formam per se in genere. Unde, licet aliquid Deus potest intelligere quod non intelligit, non tamen aliquam rem; nec aliquid potest incipere vel desinere intelligere, licet omnem creaturam contingenter intelligat, quia si illa creatura non est, Deus non intelligit creaturam, licet intelligat quod potest esse data creatura. Et sic intelligo Aristotelem, xii. Methaphisice, quod Deus solum intelligit quod secundum aliquod esse est divina essencia, quia aliter indubitanter nimis vilesceret, si intelligeret aliquid quod non est Deus vel racio exemplaris."
9503,414,9,62,"top","Et iste raciones exemplares sunt universalia eterna, que sunt necessario presupposita ad existenciam creature; et preter ista sunt universalia in creaturis, utputa raciones causales create; et tercio forme communes fundate in suis suppositis, de quibus Aristoteles est locutus. Nec sequitur ex isto quod nulla creatura potest generari vel corrumpi, vel quod aliquando non est, quia racione subiecti limitatur ad existenciam creature: ita quod bene sequitur, Ista creatura tunc non est, et tunc est aliquando, ergo, etc. Si enim ista creatura tunc est, tunc est ipsa creatura. Unde non sequitur, 'Hoc tunc est, scilicet, ante mundi constitucionem, et hec est ista creatura; ergo ista creatura tunc est;' quia equivocatur in medio a racione exemplari vel divina essencia ad existenciam creature. Et si queritur, quid hoc est, ante mundi constitucionem, dicitur quod racio exemplaris et per consequens Deus; et hoc est ista creatura: et tamen "
9504,414,9,63,"bottom","ista creatura non est Deus, sed idem Deo in racione exemplari, et secundum esse intelligibile adintra est Deus. Non enim possum demonstrare vel intelligere creaturam, nisi demonstrando et intelligendo Deum. Et diu fuit antequam ex Scripturis intellexi istam sentenciam de ydeis; quam cum illustratus a Deo perfunctorie repperissem, cum gaudio gracias egi Deo, cum suo famulo Augustino et aliis quos Deus eternaliter ordinat ad hoc ministerialiter me iuvare."
9505,414,10,63,"top","Tercio patet quod nulla creatura potest aliquid intelligere nisi quod Deus suus intelligit, et per consequens nulla creatura intelligit inintelligibile melius Deo montem aureum et cetera. Sed, ut alias exposui Proslogion Anselmi, creature intelligunt simulacra, et oraciones nostre predicate simul signant materialiter nostrum modum intelligendi et res intellectas a Deo: et indubie illo modo propter imperfeccionem Deus non potest intelligere, ut ego intellego Deum conponendo sic, Deus non est. Et hinc false dicitur quod intelligo Deum non esse. Sed intelligo Deum et ens sic fantastice componendo. Proposicio quidem sic impossibilis non habet primarium significatum, quia tunc racione illius veritatis foret logice vera. Sed partes eius vere habent significata primaria, vocando significatum primarium veritatem, quam proprio, primo, perfecte, et ex imposicione adequate significat, ut hec proposicio vera, Deus creat, significat primarie creanciam Dei, ut ab ipso efficitur. Quamvis autem verbum et Deus eandem rem significat, non tamen perfecte proporcionaliter, cum verbum significat composicionem quam sine extremis, scilicet, subiecto et predicato, non est proporcionaliter intelligere. Querenti ergo, quid significat iste terminus, inintelligibile, chimera, et similes, dicitur quod significant omne intelligibile, quodam conceptu privative, et omne animal quod fantasians intelligit modo erranti componi. Et talem modum connotatum non "
9506,414,10,64,"bottom","contingit in esse formaliter libro vite, cui solum verum inscribitur. Et Deus nichil intelligit, nisi quod ibi inscriptum eternaliter intus legit et Verbo suo, quo primo se ipsum dicit, semel eternaliter loquitur, omnia ibi scripta."
9507,414,11,64,"top","Unde propter equivocacionem modi intelligendi Dei et nostri concedit Anshelmus insipienti quod homo intelligit maius Deo, id est, intelligit Deum et magnum, sic fantasmatice conponendo. Et tamen Deus non potest intelligere maius Deo. Et equivocans in tali composicione actus connotati liberius loquetur in pluribus quam alius ad rem extra pure se dirigens. Quantum autem ad instancias pro et contra, oportet hic supponere ex declaratis olim satisfactum. Non enim sapit michi quod non est dare optimum intelligibile, sed quod quilibet intellectus creatus potest intelligere deos infinitum meliores quam Deus noster sufficit intelligere vel creature ostendere; et tamen omnes istos videre potest quilibet beatus in libro vite. Nam cum intellectus creatus sit potencia obiecto primo finita, in nichil potest ultra proprium obiectum, ut si aliquid terminaret nescio quid pocius quam Deus noster, cuius est intelligibilitas infinita, et per consequens maior quam est aliqua creata potencia cognitiva. Quidquid ergo capciosus narraverit, scio quod Deus noster est optimus quem ipse vel creatura sua potest cognoscere, quia aliter meliorem posset diligere; cum tamen datus melior habet secundum eos solum esse intelligibile, ut chimera: melior ergo esset si haberet existenciam actualem. Item, si inintelligibile et quod non potest intelligi capciosus ex immensitate sue potencie intelligit, tunc inintelligibilis est intelligibilitas, et per consequens in Deo exemplar eternum ad ostendendum quod non potest ostendi; et sic intellectum et per consequens intelligibile esset non intelligibile, et per consequens intelligibilitas inintelligibilitas, que sunt notorie impossibilia. Item, "
9508,414,11,65,"bottom","iuxta sic laborantes in signis, quilibet terminus signaret omne signabile; quia da quod iste terminus homo non sic significet: contra, iste terminus omnem hominem intelligibilem signat: sed, ut dicunt, potest intelligi unus homo, qui sit in infinitum melior Deo nostro, ydemptificatus cuiuslibet et quantumlibet plura entitate; ergo talem iste terminus significat. Et per idem quilibet terminus communis significat. Sed benedictus Deus qui nos liberavit ab inviscacionibus superficialibus verborum ad penetrative dirigendum mentis intuitum ad signata."
9509,414,12,65,"bottom","CAPITULUM X."
9510,414,13,65,"no","CONSEQUENTER restat de extensione divini dominii pertractandum; in quo sunt quattuor tangenda per ordinem: Si deduci poterit philosophice, quod Deus sit potencie creative; secundo, posito quod sit, utrum sit necessario effectus Dei per creacionem in actum procedere; tercio, si, hoc posito, necessario sit vacuum situm precedere; et quarto, si sequatur Deum anichilare posse eo ipso quod est potencie creative."
9511,414,14,65,"no","In primo videtur michi philosophicum ponere quod Deus sit potencie creative. Pro quo suppono quod creare sit effectum de puro esse intelligibili ad existenciam suam producere ex nichilo in effectu. Sic enim intelligit Anshelmus, Monologion viii., et alii doctores concorditer dicentes ad hunc sensum, quod creare est producere effectum ex nichilo. Et patet quod nec persona divina nec racio exemplaris vel aliquid adintra creatur, quod non adextra efficitur in propria existencia; nec peccatum dictum formaliter, cum non sit proprie effectus sed defectus, et non aliquid dici debet. Et sic intelligit Augustinus in dyalogo ad Felicianum, diffiniens"
9512,415,1,66,"bottom","creaturam. Et ex isto patet quod dupliciter dicitur creatura, vel quia pure adextra producitur sine preexistente creato principio, vel quia in suis causis secundis ita efficitur. Et sic quodlibet ens predicamentale et solum huiusmodi dicitur creatum; ens quidem analogum est primum creatum, quia a Deo efficitur sine causa creata que ipsum precederet: sed ipsum presupponitur tamquam causa materialis ad hoc quod alius effectus producatur; sicut ad efficienciam hominis preexigitur animal, et ad efficienciam particularis generaliter plus commune, et correspondenter quodcunque divisibile, ut materialis substancia sit ex suis partibus materialiter causantibus, quia intrinsece non est forma efficiens sive finis. Ideo sicut domus fit ex suis partibus quantitativis, tamquam causis materialibus (ex secundo Phisicorum et alibi), sic omne materiale quantum fit ex suis partibus, tanquam causis materialibus previe requisitis; quia totum est omnes sue partes, ut post tangetur: ideo creatur in suis principiis. Et patet sensus Eccli. xviii. 1 (quem Augustinus, notat - super Gen. ad litteram, capitulo - ) quod Deus qui vivit in eternum creavit omnia simul; omnia quidem in suis causis primordialibus, ut generibus ac speciebus, vel aliter in essenciis materialibus, secundum raciones absconditas seminales. Et ad illum sensum dicitur quod Deus, qui prius facit effectus principia, creat ipsum propter habitudinem ad priorem actum quandocunque secundum opus administracionis ipsum produxerit."
9513,415,2,66,"top","Et patet quod philosophicum est ponere nedum quod Deus sit potencie creative, sed quod non potest nisi creando effectum quemquam, ut mundum vel aliquam eius partem, producere. Patet sic: Deus non potest effectum producere, nisi a puro esse intelligibili ad propriam existenciam in se vel in suis causis produxerit ex nichilo in effectu; sed si sic, tunc creat, ex descripcione supra posita; ergo conclusio. Maior patet ex "
9514,415,2,67,"bottom","hoc quod omne intelligibile, et per consequens omnis effectus, habet esse intelligibile absolute necessarium; nulla huiusmodi existencia in proprio genere est absolute necessaria; ergo, si habet propriam existenciam, hoc est a puro esse intelligibili ad existenciam consequentem. Minor patet ex hoc quod existencia effectus dependet nedum a Deo, sed a suis partibus integralibus sive communibus; non sic autem esse intelligibile; ergo ipsum est longe prius quam existencia in proprio genere: nec dubium de hoc, cum essencia divina, que est omne esse intelligibile, distat quantumlibet ab effectu."
9515,415,3,67,"no","Ex istis patet quod mundus iste sensibilis si producitur ex priori materia, cum ista materia sit essencia a Deo distincta, quod ipsa a Deo producitur ad existenciam a puro esse intelligibili, et per consequens (iuxta descripcionem supra positam) tunc creatur, et vel dabitur processus in infinitum, vel dicetur quod ista universitas creatur secundum se et quamlibet eius partem. Confirmatur ex hoc quod precipue partes mundi, ut angeli et materie prime, que videntur aliis esse fundamentum, non possunt ab esse intelligibili procedere ad existenciam nisi per creacionem, eo quod omnis talis produccio est creacio, ex petito; multo magis nullus alius effectus sine creacione producitur. Illud patet capiendo totam universitatem essenciarum causatarum: ipsa enim non causat se primo recipere (ut scies postea); et cum a Deo producitur extra ipsum, sequitur quod creatur. Quidquid enim Deus causat adintra vel adextra, ab eo producitur, ut patet de personis necessario coeternis; nec dubium, quin Deum posse producere causatas essencias, cum sit divina potencia et per consequens ipse Deus, est prius naturaliter quam ipsas existere; et per idem Deum ipsas intelligere, et per consequens ipsas posse a Deo produci ac ipsas intelligi, est longe prius quam ipsas existere: et sequitur intentum."
9516,415,4,67,"top","Ex quo patet quod si sit effectus aliquis, tunc est in eo potencia prior actu. Nam omnem effectum Deus prius potest producere, et per consequens ipse a Deo prius produci poterit, antequam actualiter producatur. Et cum nec productiva "
9517,415,4,68,"bottom","potencia nec produccionis potencia passiva separari poterit, sic quod non insit producto, sequitur quod in omni effectu est potencia prior actu. Nec hoc verti debet in dubium, cum prius sit rem intelligibilem posse intelligi quam effectualiter consistere; et cum omne posse esse vel posse intelligi presupponit essenciam cui insit (cum omne respectivum preexigit absolutum), sequitur quod omnem potenciam effectus precedit simpliciter actus primus. Et ista est conclusio Aristotelis, nono Methaphisice. Nam si posse logicum vel intelligibilitas non ponit primam essenciam tamquam aliis fundamentum, ut fantasiantur illi qui dicunt quod sit possibile nichil esse, cum statuunt sibi defectivum principium quod solum affirmativa sit impossibilis, cum nulla affirmacio (ut asserunt) inducitur ex negativa; - si, inquam, sic est, tunc est forma, ut intelligibilitas vel potencia, sine formato, et ens respectivum melius absoluto. Nam tam malum esset rem posse esse deficere; quod si foret eius privacio, res simul esset simpliciter et non esset. Numquid, rogo, Deum nostrum esse sit melius, qui ordinat eternaliter ita esse? et, cum constat quod sic, patet quod eius existencia foret peior."
9518,415,5,68,"top","Item, posita universitate potencie logicalis, adhuc foret ordo inter istas potencias, ut prius foret aliquid posse esse quam hoc corruptibile sive illud; et per consequens in ordine prioritatum foret aliquid optimum et primum simpliciter: quod cum non posset poni universale quod omne universale ordinatur causari a suis suppositis causatis, ergo est extra multitudinem causatorum, et illud oportet ponere affirmacionem simplicem; cum nullum hominem esse quantitatem sit absolute necessarium, eo quod nullum animal nec substanciam esse quantitatem sit sic necessarium, quod est, immediata negacio (ex primo Posteriorum). Si ergo sit ordo causacionis in negacionibus necessariis absolute, oportet quod extra illas negaciones sit affirmacio cunctis prestancior; illa ergo est causa "
9519,415,5,69,"bottom","quare nichil simul est et non est, quare nullum genus est aliud, et sic de ceteris negacionibus absolute necessariis."
9520,415,6,69,"no","Item, posito quod non sit essencia absoluta, sed multa signabilia posse esse, ponatur quod in B instanti incipiat esse intellectiva essencia, que sit C, prima omnium naturarum: et patet quod A essencia creatur, quia producitur a puro esse intelligibili ad existenciam actualem; et cum non inmediate a se creatur nec a negacione vel posse logico, cum actiones sunt solum suppositorum, sequitur quod est dare naturam vel essenciam singularem naturaliter precedentem. Et de illa est conformis deduccio, sic procedendo continue quousque ad primam essenciam fiat status. Omne namque agens per se et primo est prius naturaliter extra facto: ymo, si de necessitate nature adextra causaverit adhuc, cum presupponitur ad suam causanciam, et ipsa presupponitur ad causatum; patet quod mens philosophi non consentit quod idem per se et immediate se ipsum efficiat."
9521,415,7,69,"top","Item, proporcionaliter ut res est natura prior, tamquam finis et efficiens, est ipsa melior et per consequens diligibilior, cum eius privacio foret peior et effectus cognitivus sit sibi de lege nature obligacior: sed nullum posse logicum sive negacio potest finaliter quietare racionalem naturam, ergo nec esse simpliciter prima causa. Non ergo gaudet creatura racionalis in huiusmodi esse logico, quod nec potest in se quiescere, effectu aliquo dominanter uti, adextra providere vel agere, aut actum sagaciter gubernare. Oportet ergo quod natura positiva quietetur in summo positivo directe intuito, quod supereminenter habeat racionem cuiuscumque perfeccionis simpliciter, quoniam melius est aliquid habere quam est aliquid non habere. Deus ergo noster non est ens pure logicum, sed natura plenissima, felicissima, absolutissima, et tante bonitatis ac positive constancie quante mens creata poterit cogitare; quia iuxta racionem Anshelmi, dato quod cogitet meliorem, vel existit "
9522,415,7,70,"bottom","vel intelligitur, et tunc est Deus, quem nosse contendimus; cum ex concordi supposicione omnium loquencium Deus est natura omniquaque perfectissima. Quod si non existit sed habet pure esse intelligibile, hoc vel est possibile vel impossibile sic impleri: si impossibile, tunc est ficticia, ut chimera, sed eciam quidlibet in effectu sub racione qua sit intelligibile foret Deus; si possibile sit Deum cogitatum ad tantum perfici, longe gloriosior esset si absolute necessario foret huiusmodi, sine hoc quod de possibili ab aliquo moveatur. Et patet ex consideracione philosophorum quod quelibet creatura manifeste se denegat formaliter esse Deum."
9523,415,8,70,"no","Ulterius, quoad fundamentum logicum, patet quod omniquaque capit calumpniam. Nam si nulla veritas est, tunc non est ita, quod Deus non est; et si hoc, tunc Deus est, cum due negaciones in assumpto equivalent uni affirmacioni, ut docet Augustinus in libello suo Unde malum: si enim potest esse quod nulla veritas est, tunc est possibile ita esse, et per equivalenciam tunc possibile est veritatem vel verum esse quod nichil sit, et sic veritas est et eius oppositum."
9524,415,9,70,"no","Item, iuxta hos logicos possibile est quod nullus homo vel asinus potest esse; et cum sequitur ex eorum principiis, 'Si impossibile est hominem vel asinum esse, tunc, ipso posito in esse, ipse simul est et non est,' sequitur quod possibile est de qualibet danda essencia quod, si ipsa est, ipsa simul est et non est. Et cum talis veritas condicionata non potest incipere vel desinere, ymo nec esse, nisi fuerit absolute necessaria, sequitur quod unum quodque positivum esse includit absolute necessario formalem repugnanciam: quod est nimium puerile."
9525,415,10,70,"top","Item, cum solum affirmacio includit opposita, pono adversario sic opinanti quod, si opinio sua sit vera, ipsa non est vera. Patet possibilitas casus, tum quia est una condicionalis non affirmativa ponens quidquam, tum eciam quia possibile est iuxta sensum suum neminem posse esse: et indubie, si "
9526,415,10,71,"bottom","nemo potest esse, non potest esse quod opinio sua sit vera, nisi eciam non sit vera, sicut patet examinando oppositum. Admisso ergo casu, patet, ut prius, quod ista opinio non poterit esse vera: cum nulla veritas condicionata poterit mutari a necessario in contingens; et per consequens cum potest esse absolute necessarium quod hec opinio non sit vera, est absolute necessarium quod continue non sit vera. Tales multas instancias quondam adduxeram pro istis logicis destruendis."
9527,415,11,71,"top","Secundo principaliter patet ex sentencia principali quod solus Deus est potencie creative. Nam solum illud creare poterit quod a puro esse intelligibili potest effectum producere ad esse in genere; solus Deus hoc potest; ergo conclusio. Minor patet ex hoc quod solum motor ille potest mobile a signo ad signum movere, qui precedit aliqualiter illa signa: ut si in omni motu movens et motum sunt simul (ex septimo Phisicorum), mobili existente in termino a quo, oportet per se motorem vel illum terminum precedere vel saltem virtualiter ibi esse. Cum ergo nulla pure creatura eciam secundum virtutem se extendit ad esse intelligibile alicuius, cum omne tale esse precedit quantumlibet singulas creaturas; sequitur quod ab illo esse non potest creatura quidquam in effectu producere. Confirmatur ex hoc quod creatura nichil producit nisi secundum creatam potenciam sibi datam, et per consequens non ab esse intelligibili in potencia increata, sed citra ab esse possibili in causa secunda ad producciones huiusmodi ordinata: cum ergo in causis secundis sit disposicio propinquior ad effectum quam esse intelligibile absolute necessarium et eternum, sequitur quod remotissimus terminus a quo creatura producit effectum est creata potencia citra ipsum. Ideo negandi sunt casus quibus ponitur quod Deus communicet angelo potenciam creativam, et erronee putatur quod mens creata creat cum Dei influencia actum suum; quia omnis talis actus, cum sit mentem accidentis "
9528,415,11,72,"bottom","agere, producitur ex movencia Dei et obiecti de potencia materie vel subiecti. Non enim sunt accidencia anime res tales que poterunt per se esse. Et per idem sequitur quod luminosum non creat producendo in medio vel in vacuo lumen suum, quia lumen huiusmodi, cum sit; disposicio que est medium illuminare, educitur de potencia subiecti, ut cetere qualitates. Sunt autem qui ponunt huiusmodi accidencia esse res absolutas, que poterunt per se esse, ut qualitates primas in hostia vel calice consecrato ponunt generare molliciem, acredinem, vel aliam qualitatem secundam; que omnia sunt absolute essencie possibiles per se esse sine hoc quod substancia quevis ipsa recipiat: ymo, ut alias ostendi, nec quantitas nec qualitas ipsas recipit subiective. Illis autem relinquo sollicitudinem responsionum ad obiectus huiusmodi, credens quod, si creatura posset producere absolutam essenciam sine presupposita creata essencia, sine hoc quod subiecta substancia vel causa secunda ipsam recipiat, secundum suam causatam potenciam vere posset creare, cum creare sit producere absolutam essenciam sine presupposita: creata essencia concausante."
9529,415,12,72,"top","Tercio principaliter videtur inferri quod impossibile est creaturam quidquam producere nisi Deus prius creaverit illud idem: nam si creatura quidquam produxerit, Deus prius et principalius illud efficit, cum concurrit in accione qualibet creature; et cum pro illo priori non coefficit vel concausat aliqua creatura, sequitur conclusio. Deus enim concurrit cum qualibet creatura communicative concausando cum illa, et preter hoc habet propriam causanciam in qua non communicat creatura: ut si Petrus producit motum vel aliud accidens respectivum quod videtur a creacione maxime elongatum, Deus prius tempore et natura producit ipsum in suis principiis, ut in spiritu et in attomis principiantibus corpus Petri, et genere analogo, cum aliis causis secundis principiantibus ipsum Petrum, in quibus virtualiter vel originaliter producitur "
9530,415,12,73,"bottom","ille motus; non sic intelligendo quod iste motus vel aliud accidens produci possit in suo individuo sine subiecto et efficiente causato materialiter concausante, sed quod principia, que sunt essencialiter ille motus, producuntur pro sua mensura sine concausancia creature. Quando autem causa secunda instrumentaliter agit quidquid, tunc eadem accione in numero instrumentaliter agit Deus sicut et quelibet causa secunda superior; nec illa accione creatur effectus, sed agencia superiori, prius tempore vel natura. Sicut enim, agentibus ex equo concurrentibus, quodlibet habet propriam agenciam et ex omnibus illis est una aggregata agencia passioni vel motui correspondens; sic multis agentibus gradatim in natura, sed temporaliter coagentibus, omnis inferioris agencia communicatur superiori. Et preter hoc omne superius habet propriam agenciam qua movet proximum subditum in natura; ut, exempli gracia, Deus suprema intelligencia et orbis movent in vere bestiam ad prolificandum. Tunc Deus habet propriam agenciam sive movenciam, qua movet primum angelum sine alio conmovente; in secunda agencia communicat cum angelo; et in tercia cum angelo et cum orbe. Cum enim omnis creatura in agendo producit positivum effectum, et per consequens creaturam, oportet quod Deus concurrat, utens ea in proprio instrumento. Ideo vere dicit Aristoteles in De Mundo quod Deus est coraula in quolibet ordine motus et specialiter in ordine motus celi, cum ducit coream manens eternaliter immobilis in se ipso. Nec denominat agencia creature inmediate et formaliter Deum nostrum; cum tunc nulla creatura haberet propriam agenciam, sed idem esset formaliter Deum et creaturam agere, et tunc agens inferius esset Deus, et per consequens Deus loqueretur, comederet, curreret, et sic de multis denominacionibus, quas dementis esset concedere. Deus ergo, utens sua creatura in data agencia, movendo eam ad creaturam suam producendum, denominatur efficienter agere instrumentaliter per organum quod sic movet; et illud agere instrumentaliter "
9531,415,12,74,"bottom","non est superior Dei agencia. Sic igitur Deo ascribitur agencia creature, non quia illa Deus agit formaliter, sed quia immediate movet ad illam, ut instrumentum suum, creaturam, efficiat quam intendit."
9532,415,13,74,"top","Et patet quod Deus principalissime, immediatissime, et propriissime efficit omne opus: principalissime, cum sit dux et archimotor in toto opere; immediatissime, quia pro mensura sua creat effectum sine adminiculo se iuvantis, sed creatura nichil facit, nisi mediante previa Dei movencia se iuvantis; et propriissime, cum agere proprius ascribitur supremo et principalissimo Agenti, quod tot agenciis et movenciis agit, quam suo postero instrumento. Et forte in ista equivocacione laborant plurimi: ut aliqui dicunt quod Deus nichil agit adextra excepto creacionis opere, sed omnem aliam produccionem movendo communicat creature; quia (ut dicunt) illud movere non est agencia, nec agencia creature denominatur Deus formaliter. Nos autem dicimus quod illa movencia est agencia; cum serrator movendo serram serrat proprius sua serra: creatura vero (secundum Ysa. x. 15) se habet utpote serra Dei. Alii vero dicunt quod nichil immediate agit quod coefficit instrumento, quia mediante instrumento agit, quod est tam natura quam efficiencia agens proximum ad productum: Deus autem est agens remotissimum et mediatissimum, ut contendunt. Sed si considerent quod Deus immediate illabitur cuilibet, non distans ut astrum, quod mediante suo lumine effectum efficit sublunarem, sed postquam agens extrinsecum cessaverit, Deus adintra continuat, dans ultimum complementum; consentirent sentencie supradicte. Et illud sensit apostolus, 1 Cor. iii. 7, Neque qui plantat neque qui rigat est aliquid, sed qui incrementum dat, Deus: nam plantans non ut sic efficit aliquid absolutum; et sic est de irrorante vel applicante secundum produccionem respectuum senciendum. Ille autem qui intrinsecus movet vim seminalem ad producendum naturales formas inmediatissime, facit opera, et specialiter cum suo tempore creat principium: "
9533,415,13,75,"bottom","creatura autem solum proprie facit modum. Ideo apostolus sepe sentit quod creatura non est aliquid quoad Deum, ut Gal. ultimo, Si quis se existimat esse aliquid,cum nichil sit, ipse se seducit. Respectus itaque accidentales facimus Deo previe dirigente, et non essenciam per se stantem."
9534,415,14,75,"no","Nec obviat quod agens proximum sit remotum in natura; sed bene innuitur quod est dare mediacionem et immediacionem duplicem in agendo, scilicet, instrumentalem et causalem. Prima est subiciencie et secunda preeminencie; ut quecunque creatura infime iuvat Deum ad effectum producendum, sine hoc quod habeat agens inferius instrumentum, immediate instrumentaliter producit effectum, quia omne agens superius instrumentaliter per ipsum, et de tanto immediate in isto ordine et alia mediate. Sed, cum omne agens secundum agit per Dei adiutorium principalius et eminencius coagentis, racionabiliter dicitur quod creatura, quidquid agit, agit mediante Dei movencia, qui immediate quoad ilium ordinem facit opus; et sic, ex bonitate Dei in producendo effectus, Deus et agens secundum in eversis ordinibus se iuvant reciproce, dicente apostolo, 1 Cor. iii. 9, Dei enim adiutores sumus. Nec ex hoc sequitur quod omne productum a creatura multociens producatur, quia Deus a primo instanti creacionis effectus producit ipsum continue, quousque opere administracionis in suo individuo producatur, et per consequens racione continuacionis producencie non bis fiet. Nec videtur mihi, quoad pro instanti producencie creature, quod ante temporaliter creat Deus; quia movencia, qua prima postremo movet agens secundum simul temporaliter cum eius agencia, non est creancia, sed presupponit subiectum, sicut omnis Dei agenda respectu forme individue administracionis, scilicet, opere condicionis in creancia sue cause."
9535,416,1,76,"no","CONTRA dicta instatur tripliciter. Primo videtur quod 'tales inquisiciones curiose circa articulos fidei tollunt de merito, cum secundum sentenciam Gregorii, omelia - , Fides non habet meritum, cui humana racio prebet experimentum: ymo ex pari evidencia videtur quod omnis articulus in lumine naturali cognosci poterit evidenter; et tunc non oporteret dare lumen fidei, cum nichil esset inevidens.'"
9536,416,2,76,"top","Ad istud dicitur concedendo quad contingit in inquisicionibus huiusmodi, vel superbiendo vel utilius omittendo, facillime male uti: verumtamen contingit humilem Christi discipulum in isto studio plurimum promereri, in elidendo aliorum superbiam, qui gloriantur se invenisse vias novellas que a veritate antiqua exorbitant, in preparando posteris per invia vagantibus semitam veritatis, et in laudando Opificem qui concessit post fidem intellectum articuli, ut sciatur impugnatori fidei tam respondendo quam apponendo satisfacere racione, iuxta iniunccionem beati Petri (1 Pet. iii. 15, 16), Dominum autem Christum sanctificate in cordibus vestris, parati semper ad satisfaccionem omni poscenti vos racionem de ea que in vobis est fide, sed cum modestia et timore. Et istam regulam secuti sunt doctores agricole Scripturarum et colligentes que supersunt fragmenta ne pereant. Hoc enim est opus supererrogacionis doctorale, servata semper modestia cum timore: modestia, non evagando inaniter circa inutiles questiones; cum timore, non alta sapiendo, sed Scripture sacre ut fundamento, pro cavendo lapsu a veritatis tramite, innitendo, et quod plus habemus ignorancie quam sciencie de quocunque scibili, humiliter confitendo. Cum ista autem "
9537,416,2,77,"bottom","modestia possumus raciones de quocunque articulo fidei licenter inquirere, quia aliter nimis graviter peccarent Augustinus, Ambrosius, Ieronimus, Anselmus, et alii pugiles qui racionibus vivacibus de altissimis articulis hereticos impugnaverunt; ut patet de summa Trinitate, de mundi creacione, et de Verbi incarnacione, cum sibi similibus, que philosophice defenderunt et multipliciter persuaserunt."
9538,416,3,77,"no","Istis premissis, tria videntur mihi per ordinem declaranda: primo, quod impossibile est hominem quidquam scire, nisi previe illustretur supernaturaliter pura fide. Fides enim quandoque sumitur pro actu quo creditur, secundo pro habitu per quem creditur, et tercio pro veritate que creditur; sicut diffuse alibi est fundatum. Sed primo modo intelligitur fides equivoce apud multos: primo pro actu primo intellectus creati quo assentit absque formidine veritati; ut considerando si aliquid simul est et non est, statim plene consencio negative, nec protunc dubito de hoc vel suo opposito. Ideo dicit Hugo de Sancto Victore quod fides est supra opinionem, cum expellit formidinem quam ponit opinio; et est citra scienciam, quia non expectat racionem crediti, per quam ut evidencius cognitum cognoscatur. Secundo modo accipitur pro actu primo adhesionis veritati pro illa mensura non intuite credente; et sic videtur apostolum loqui ad Hebr. Xi; et Augustinus, super Iohanne, omelia xl., Fides, inquit, est credere quod non vides."
9539,416,4,77,"top","Accipiendo autem fidem primo modo est conclusio proposita manifesta. Nam si homo scit veritatem aliquam ex evidencia magis noti (ut loquitur philosophus, primo Posteriorum) et supponitur scire intelligi pro presenti, cum non sit processus in infinitum, est dare principium talis sciencie, cui assentitur sine discursu a prius cognito pura fide; ymo, "
9540,416,4,78,"bottom","quidquid demonstrative deduxero, prius naturaliter sibi assencio quam per tale medium demonstrandi. Sed cum intellectus humanus non potest taliter illustrari nisi a Deo ad minimum moveatur, patet quod instigans ad assensum huiusmodi illustrat supernaturaliter ad credendum. Et cum nemo eciam in utero materno ad tantum desipit, quin cognoscat primo omnium ad minimum ens esse (sicut alibi declaratur), patet quod lux vera necessario illuminat omnem hominem venientem in hunc mundum, ut dicitur Ioh. i. 9: et tale lumen fidei nedum stat, sed supponitur ad scienciam et beatificam visionem. Et sic intelligitur Isa. vii. 9: Si non credideritis, non permanebitis. Credere enim precedit intelligere, ut patet Isa. xliii. 10; Ut sciatis, inquit, et credatis mihi, et intelligatis quia ego ipse sum. Primo namque scimus creaturas noticia hominis animalis; secundo ex hoc credimus Creatorem; et tercio homo interior legit in Deo inscripciones eternas cuiuslibet creature, et sic intelligit librum inscriptum ultra noticiam fidei qua primo omnium adheretur; et ista noticia vocatur intelligere apud doctos."
9541,416,5,78,"top","Quoad dictum apostoli, videtur aliis quod non est moris vel intencionis apostoli aliquid diffinire; sed dicit particularem veritatem de fide, non respectu omnium credendorum, sed pertinenter ad suum propositum de speratis. Alii dicunt quod describit habitum fidei, qui est substancia vel fundamentum cuicumque alii virtuti theologice vel morali. Michi autem videtur probabiliter posse dici apostolum intelligere de fide increata, que est Deus, quod est substancia, fundamentum aliquid vel essencia in quo fundantur omnes veritates credite vel sperate, sicut patet ex modo loquendi apostoli. Vocat enim Deus authonomatice aliquid fundamentum sive substanciam, et per rem modo Scripture intelligit veritatem; ut Hebr. vi. 13 - 18 vocat promissionem et iuramentum Dei duas res inmobiles. Et ad ilium sensum dicitur quod fides est substancia rerum sperandarum, quia omnis articulus "
9542,416,5,79,"bottom","fidei est essencialiter Deus ipse, ut patet de Trinitate, de incarnacione, et ceteris veritatibus, que Christo secundum alteram substanciam inexistunt: et quia omnes articuli cedunt sanctis ad gloriam, ideo dictam substanciam describit sub racione qua ad beatitudinem expectatur. Et quia Deus non est nobis fides nisi sub racione qua illapsus intime movet mentem, ideo dicitur argumentum; omne quidem quod facit evidenciam creature dicitur argumentum, ut Act. i. 3. dicitur quod Christus in multis argumentis apparuit discipulis loquens de regno Dei: et quia graciose instruit et saluberrimis et difficillimis ad credendum, ad que in penam peccati difficultamur, ut sic suppleat defectum quem peccando incurrimus, dicit quod est argumentum non apparencium, id est, non intuitarum a nobis viantibus pro tempore quo speramus. Quando autem evacuabitur quod ex parte est et succedit fruicio loco spei, tunc eciam succedet clara visio intuitiva, loco visionis enigmatice de absente. Et connotando sic negative actum vel habitum fidei, decidet in patria secundum id quod inperfeccionis est, et stabit necessario secundum id quod positive dicit actum primum simpliciter ad assensum. Talis enim actus preexigitur ad demonstrativam scienciam, ad visionem claram, et omnem posteriorem noticiam; sicut questio propter quid est scibile presupponit questionem quia est de eodem. Et ex istis patet quod non est peccatum, tenendo fidem cum modestia, studere ad intelligendum quod creditur: ymo, idem esset opinari oppositum et credere quod nemo debet proficere in virtute ne fiat Deo obligacior pleniori dono, quod est turpius et plus Saracenicum quam prohibere racione discutere fidem suam."
9543,416,6,79,"top","Et quoad illud Gregorii dicitur quod intencionis sue est dicere quod fides meritoria viantis non est nisi de virtuti sue intuitive absconditis. Et ideo dicit experimentum: constat "
9544,416,6,80,"bottom","quidem, ex secundo Posteriorum et secundo Methaphisice, quod ex multis sensibus colligitur memoria et ex multis memoriis experimentum acquiritur. Viator, inquam, non meretur in quantum credit intuitum vel naturaliter demonstratum, sed in quantum humiliter auctoritate divina credit sibi difficile supra sensum; ut Abraham credidit Deo de multitudine seminis, postquam fuit centenarius et Sara nonagenaria; et ideo reputatum est ei ad iusticiam, Gen. xv. 6. Mereor itaque primo adherendo veritati credite; mereor secundo studendo illam intelligere: et secundus actus meritorius non habet racionem meriti in credendo; sed meritum adhesionis simplicis superaddit edificatorie in inquirendo et meritum prime fidei fructuosius confirmando.  Absit enim quemquam catholicum adeo insanire quod credat, si fidei adveniat humana racio vel experimentum de credito, eo ipso periret meritum fidei precedentis. Tunc enim non diceret Salvator, Palpate et videte, quoniam spiritus carnem et ossa non habet, sicut me videtis habere (Luc. ultimo); nec Salvator dixisset in confirmacionem fidei sancti Thome, Infer digitum tuum huc, et vide manus meas, et mitte manum tuam in latus meum, et noli esse incredulus sed fidelis (Iob. ultimo). Et simile 1 Ioh. i. 1, Quod vidimus oculis nostris, quad perspeximus, et manus nostre contrectaverunt de Verbo vite. Oportet enim fidelem inniti articulis fidei tamquam principiis; sed, plebeis in pura fide quiescentibus, doctores ecclesie debent progrediendo mereri sibi et aliis, solvendo instancias sophisticas, que faciunt cathecuminos fluctuare et quibus infideles videntur fidem creditam infirmare, et inveniendo raciones probabiles, quibus instabiles roborentur et constantes in Creatoris sapiencia delectentur. Et hec doctrina Anshelmi. primo Cur Deus homo, secundo capitulo: Sicut rectus ordo exigit ut "
9545,416,6,81,"bottom","profunda Christiane fidei credamus, priusquam ea presumamus racione discutere, ita negligencia mihi videtur si postquam confirmati sumus in fide non studemus quod credimus intelligere. Unde Monologion, primo capitulo, Anshelmus profitetur se velle inniti puris racionibus philosophicis, ad exemplum beati Augustini, in probando trinitatem divine essencie; quod et facit: Si quit, inquit, ignorat ea que de Deo credimus, puto si sit vel mediocris ingenii potest sibi sola racione articulos suadere."
9546,416,7,81,"top","Secundo dicitur quod omnis articulus Christiane fidei est demonstrabilis modo suo; utputa vel per deducens ad impossibile vel aliqualiter ostensive. Aliqualiter dico, quia quedam veritas est solum demonstracione, quia demonstrabilis ab effectu; ut philosophus probat ex motu primi mobilis Deum esse: quedam vero est demonstrabilis demonstracione potissima a priori, sicut mathematicus demonstrat veritates sue sciencie. Patet sic: Omnis articulus fidei est prima veritas vel secunda; omnis secunda veritas est demonstrabilis a priori; ergo conclusio. Minor probatur fideli danti quod non est de Deo demonstrabile quod sit trinus. Contra: possibile est fidelem post adhesionem dicto articulo pura fide, quod acquirat ulteriorem noticiam de trinitate anime, de trina entis passione, vel effectu naturali consimili. Formet ergo doctor catholicus talem discursum: Omnis effectus creatus est secundum similitudinem analogam a primo principio exemplatus, sed trinitas anime intellective est effectus creatus, ergo est a primo principio secundum similitudinem analogam exemplata; sed nulla similitudo analoga est completa, nisi trinitas prime cause; ergo illa est ponenda. Suppono Augustinum fidelem formare istam racionem, assenciendo antecedenti et consequenter adherere conclusioni noticia supra fidem simplicem ex auditu. Cum ergo omnis discursus sillogisticus, procedens ex effectibus necessariis concludentibus "
9547,416,7,82,"bottom","formaliter suam causam, sit demonstracio ab effectu, possibilitas autem antecedentis positi non negabitur a fideli; nec superest racio quare ista foret demonstracio, Omne motum movetur ab alio, et mundus movetur sine processu in infinitum inter motorem et motum, ergo est dare primum motorem simpliciter, quin per idem contingeret quod talis discursus sit demonstracio ab effectu. Unde pro possibilitate assumpti, vide Augustinum, x. de Trinitate, xxvii: Hec, inquit, tria, memoria, intelligencia, et voluntas, quoniam non sunt tres vite sed una vita, nec tres mentes sed una mens; consequenter itaque nec tres substancie sunt, sed una substancia. Et sequitur, Idcirco hec tria sunt unum, quo una vita, una mens, una essencia, et quidquid aliud ad singula dicuntur: eo vero tria, quo ad se invicem singula referuntur. Et tamen beatus Augustinus non fuit ex fide necessitatus ad ponendum anime trinitatem; nec est verisimile tam sanctum episcopum mendicare ficta mendacia ad fundandum fantastice fidem suam, quod sic credidit philosophice senciendum. Nec dubium de hoc studenti debite sentenciam Augustini."
9548,416,8,82,"top","Quod autem assumptum principalis argumenti sit evidens in lumine naturali patet doctori catholico ponenti exemplaria in Deo, iuxta que effectus singuli producuntur; ymo in hoc consentit Averois infidelis, xii. Methaphisice; ymo omnes argucie sophistarum que moverent contra trinitatem prime Essencie eque efficaciter moverent contra trinitatem creati spiritus. Patet ergo quod evidencia capi potest ex trinitate creata, ut supra fidem fidelis assenciat trinitati prime Essencie. Et illud declaravi diffuse alias, quomodo non est possibile creatam essenciam sive substanciam per se esse, nisi habeat inclinacionem sive appetitum ad propriam existenciam; "
9549,416,8,83,"bottom","gracia cuius inclinatus vel quiescit in loco proprio, resistit sibi contrario, et agit extrinsecus quidquid agit: et cum non potest expergisci ad eliciendum actum appetendi propriam existenciam, sicut potest appetere nunc quiescere, nunc moveri, secundum quod destituitur a fine suo extrinseco; sequitur quod inseparabiliter et essencialiter appetit suum esse. Et cum inpossibile sit quicquam appetere nisi ex noticia precedente, sequitur quod omnis talis substancia habet proporcionalem noticiam naturalem, modo quo primo Phisicorum dicitur, Magis nota nature minus cognita sensu elicita, et econtra. Et cum omnis cre ta noticia presupponit potenciam vel sufficienciam sic noscentis, sequitur quod in omni creata essencia absoluta est dare potenciam vel sufficienciam ad se ipsam noscendum, actuandum, dicendum intrinsece, vel formandum. Et indubie quanto talis potest se noscere vel formare, tanto necessario se cognoscit. Et cum appetitus non potest esse ante cognitum acquisitum, sequitur quod eque ad sufficienciam et noscenciam in ipsa naturaliter quietatur. In substancia autem materiali distinguuntur ista tria satis signanter abinvicem; quia sufficiencia est materia prima, noscencia autem est forma substancialis, et quietacio est unio earum in eadem essencia singulari. Et ex ista racione convincit Augustinus, Octoginta trium Questionum questione xviii., et sexto Musice xvi., trinitatem increate substancie."
9550,416,9,83,"top","Prima autem et propriissima similitudo possibilis est in spiritu creato angelico vel humano, ubi memoria, que est potencia retinendi cognitum, principiat racionem vel intelligenciam "
9551,416,9,84,"bottom","abditam de se ipso: et hec secundo simul principiant conplacenciam in se ipso. Si enim terra quietatur quoad locum accidentis situantem, sic quod non potest ultra appetere, quanto magis quecunque essencia quietatur essencialiter in propria bonitate. Nec potest fingi quod inter ista non sit aliqua subtilis distinctio, sicut ex ordine causandi satis convincitur: nec potest secundo dici quod iste sunt passiones subiecti, cum pure dicant eandem essenciam: nec potest tercio fingi quod sit processus in infinitum in talibus, quia nullum illorum multiplicatur nisi multiplicata essencia. Et sic intelligitur illud Ysa. lxvi. 9, Numquid ego qui alios parere facio, ipse non pariam? dicit Dominus; et illud unius de viginti quattuor philosophis Deum diffinientis per hoc quod est monas monaden gignens et in se ardorem reflectens. Et cum quelibet res dicit se, patet quod forma, verbum, vel diccio est secunda res cuiuscunque essencie. Unde illud Ioh. i., In principio erat Verbum, etc., dicit Augustinus,  - , se invenisse in libris Platonis fere sub eisdem verbis usque ad hoc exclusive, Verbum caro factum est. Et patet quod theologus potest habere intellectum Trinitatis increate ultra fidem simplicem plebeorum. Ulterius, quoad omnes veritates secundas, cum quelibet habet completam causam ex qua infertur formaliter, patet quod, precognita causa ex revelacione vel aliunde, demonstrari poterit talis veritas sillogistice a priori: ut si Deus vult vel ordinat quidquam esse, tunc ipsum est pro suo tempore; sed Deus ordinat datum effectum esse, esto, quod "
9552,416,9,85,"bottom","videatur a Paulo in Verbo; ergo conclusio. Sicut ergo diametralis interposicio terre inter solem et lunam infert, demonstracione propter quid licet in particulari, eclipsim lune; quanto magis volicio Dei, evidencius cognita et causa adequacior, infert demonstrative volitum ab eodem. Tercio patet quod, demonstracione ducente ad inpossibile, potest quilibet articulus fidei demonstrari. Nam quilibet talis revelatus est, vel potest revelari; et tunc formetur racio fideli revelacionem huiusmodi cognoscenti: 'Datus effectus non eveniet et Deus 'hoc revelavit, ergo Deus se ipsum negando mentiri poterit.' Talibus autem demonstracionibus utitur frequenter apostolus, ut patet 1 Cor. xv. in probanda resurreccionem."
9553,416,10,85,"no","Tercia veritas est, De omni veritate potest intellectus creatus habere evidenciam in lumine naturali, licet nichil possit cognoscere sine lumine supernaturaliter illustrante: et per consequens nullus articulus fidei est iure inevidens. Evidens quidem proprie participaliter intelligitur pro illo quod vis cognitiva extra suam essenciam intuetur; secundo modo apud modernos accipitur pro cognoscibili; quod vis cognitiva nata est plene cognoscere, ut veritates fidei abscondite predicantur hodie inevidentes in lumine naturali."
9554,416,11,85,"top","Tunc patet prima pars, primo per hoc quod totum genus entis, et per consequens veritatis, est obiectum creati spiritus, quia aliter non haberet unde cogitare poterit quod aliqua veritas foret inevidens; sicut sensus non habet unde credat aliquod genus sensibilis fore sibi incognitum. Secundo videtur ex hoc quod prima veritas est cognoscibilis maxime difficulter (ut secundo Methaphisice), racione excellencie et elongacionis a noticia sensitiva. Cum ergo ipsa sit clare intuibilis, ut patet ex racione beatitudinis, sequitur evidencius quod quelibet veritas citra ipsam. Tercio ex hoc quod Deus nimis deficeret, ordinando quod racionalis creatura ad similitudinem sui facta laudaret ipsum in sua "
9555,416,11,86,"bottom","fabrica, si non totus eius ambitus esset cognoscibilis ab eadem, quia plenius tunc laudaret; nec vim cognitivam aliam oporteret producere, cum intellectus immaterialis per nullam differenciam ad cognoscibile aliquod sit contractus, eo quod bonum cognoscit et appetit sub racione summe analoga. Et constat quod confusa noticia est quasi materialis disposicio ad distinctam. Unde secundum artem divisionis devenimus per confusam noticiam ad distinctam, eciam de quocunque noscibili; ut patet per divisionem entis in suas species. Ideo signanter dicit philosophus, tercio de Anima ix., quod ipsa est quodammodo omnia."
9556,416,12,86,"top","Secunda pars patet ex hoc quod anima nichil potest cognoscere nisi ad hoc a Deo specialiter moveatur, ut hic supponitur; et cum ipse non potest nisi supernaturaliter agere, sequitur concludendum. Quod si alicubi sit lumen infusum quod sit illustracio creature, constat quod non est spiritum creatum expergisci a Deo ad aliquid cognoscendum nisi de quanto illustraverit cognoscentem. Illustracio quidem vel illuminacio non est substancia, sed per lumen increatum manifestacio prius absconditi. Et in illa sunt tot gradus generum, quot sunt modi generales vel individui quibus spiritus creatus potest aliquid evidere. Ille ergo qui solem suum facit oriri super iustos et iniustos utrosque irradiat, sed differenter ad fines varios secundum exigenciam pulcritudinis universi. Quamvis itaque nemo potest vivere sine fide infusa actu vel habitu, Christianus tamen credendo articulos fidei de Christo dicitur autonomatice habere lumen fidei, ut meritorie sit fidelis. Et propter talem excellenciam dicunt nostri nimis improvide quod homo potest consentire primo principio et aliis conclusionibus sine lumine fidei supernaturaliter infuso. Sed contradicunt apostolus et invincibile argumentum. Nam secundum apostolum, 2 Cor. iii. 5, Non sumus sufficientes cogitare aliquid a nobis, quasi ex nobis, sed omnis sufficiencia "
9557,416,12,87,"bottom","nostra ex Deo est. Insuper si nulla potest fieri naturalis accio sine Deo previe concurrente, quanto magis concurreret tanquam intellectus agens in quolibet actu sue ymaginis. Sive ergo ex Scripturarum scrutinio, sive ex communicacione sonora cum fidedigno, sive ex disputacione scolastica, sive ex oracione vel operacione meritoria, sive ex mirabilium sensacione vel quacunque alia creature causacione, fides acquiritur; semper oportet primo et ultimo Magistrum primum concurrere et tangendo animam inmediate ad quemlibet actum suum per se et proprie docere infundendo disciplinam quamlibet acquisitam."
9558,416,13,87,"top","Et hinc actus fidei sumitur tam multipliciter in loquelis: ut nunc pro primo actu adhesionis cuilibet veritati; nunc pro adhesione veritati catholice a virtute intuitiva abscondite; tercio pro actu evidenter credendi quamcunque topicam veritatem (ut primo Topicorum Boecii, ii., Argumentum est racio rei dubie faciens fidem); quarto vero contrahitur ad veracem assercionem viantis quoad actus polliticos, et habituatum ad taliter asserendum absque duplicitate fidelem dicimus. Et hii secundum Tulium in deposicionibus sunt testes fundantes iusticiam, cum sentencia testium deposita sit minor premissa in sillogismo iudicis; et proporcionaliter de habitibus est dicendum. Unde, sicut error prime fidei interimeret omnem speculativam scienciam, sic error secunde fidei tolleret omnem veram religionem. Quis, queso, decertaret in aliquo promereri, nisi crederet Deum esse tam bonorum quam malorum actuum equissimum premii redditorem? Ideo dicit apostolus ad Hebr. xi. 6, Sine fide impossibile est quemquam placere Deo; accedentem ad Deum credere oportet quia est, et quod remunerator bonorum sit. Et indubie defectus "
9559,416,13,88,"bottom","quarte fidei est, ut plurimum, causa defectus civilis iusticie destruendo rempublicam. Unde sicut ex fide credita vivit quelibet creatura vitalis (iuxta illud apostoli Act. xvii. 28, In ipso vivimus, movemur, et sumus), sic ex fide triplici derivata vivunt, secundum vitam triplicem, speculativi, politici, et fideles. Ideo dicitur Abakuk ii. 4, et allegat apostolus Rom. i. 17, quod iustus ex fide vivit. Fides enim est primus actus iustificans; nec facit vim differencie, sive a Deo pure infundatur, sive ex auditu vel creature iuvamine acquiratur, quia certum est quod parentes oracione vel sacramenti ministerio possunt suis natis mereri disposicionem quod facilius adulti consenciant legi Christi. Et quot sunt sciencie tot sunt fides."
9560,416,14,88,"top","Et hinc propter fidei necessitatem ordinavit Deus peculiari populo Moysem legislatorem ydoneum, cui ex miraculis racionabiliter darent fidem. Quis, inquit Augustinus, in Questionibus Veteris et Nove Legis iii., non crederet ei, cuius tanta signa in rebus gestis existerent? Unde credo quod sancta conversacio, miraculorum operacio, et constans ac humilis iniuriarum perpessio foret argumentum efficacius infideli quam disputaciones scolastice, quibus insistimus vel propter proterviam negando principia, vel propter inevidenciam predicati ex vita contraria in effectu, vel propter ruditatem et incapacitatem in animo convertendi. Ideo dicit Scotus, super distinccione ii. primi Sentenciarum Lumbardi, "
9561,416,14,89,"bottom","quia quatuor sunt cause quare Deus dedit Israelitis legislatorem, communicantem Scripturam tanquam autenticum et legale, licet magna pars eius racione naturali poterit demonstrari: prima, propter populi negligenciam circa inquisicionem veritatis, circa sensibilia ut plurimum occupati; secunda, propter intellectus plebeorum impotenciam, que non sufficeret debite capere racionem; tercia, propter errores inquirencium, quia multa falsa et ambigua miscent veris, ut dicit Augustinus, xviii de Civitate Dei, 40; et quarta causa, propter excellenciam Auctoris dignificantis multipliciter legem suam. Omnes enim natura consenciunt quod aput Deum residet auctoritas infallibilis, monicio summe racionabilis, et premiacio plus utilis observanti; unde et nos docemur in Novo Testamento, quidquid fecerimus, in nomine Domini illud efficere. Plus enim dubitaretur a simplici de conclusione quantumlibet philosophica, eciam potissime demonstrata, quam de difficilimo articulo fidei, docto sub auctoritate ecclesie, sponse Christi. Nam unam parvipendens vix corticem sensus concipiet, et per aliam doctam finaliter exponeret se ad mortem. Inter omnes siquidem loquentes videtur michi quod moderni magis exorbitant qui ponunt lumen fidei tanquam contrarium, confundere que videmus in lumine naturali. Econtra equidem est dicendum quod lumen supernaturale est forma perfectiva luminis naturalis, que ordinata sunt ordinate concurrere ad perficiendum noticiam quam homo non sufficit attingere ex puro lumine naturali; et sic indisposicioni privative opponitur quam incurrimus ex peccato, et illa ignorancia non lux sed tenebra est dicenda."
9562,417,1,90,"no","SECUNDO instatur per hoc quod 'eque in Deo est esse intelligibile distinctum ab esse existere, sicut in aliqua creatura; ergo, cum Deus adintra producitur, sequitur quod ab esse intelligibili; et per consequens creatur. Assumptum videtur tripliciter: primo per hoc quod sustineri potest sine repugnancia quod nullus Deus sit, licet possit intelligi; secundo per hoc quod eque videtur Deum, sicut aliquid aliud, habere esse intelligibile in intelligencia creature; et tercio per hoc quod potencia Filii, et per consequens eius intelligibilitas precedit in Patre suam existenciam.'"
9563,417,2,90,"no","Ad istud dicitur quod assumptum est inpossibile ad sensum quem faceret pertinenter, scilicet, quod differt Deum esse actualiter et ipsum posse esse. Tunc enim oporteret dare causam priorem, in qua fundetur Dei possibilitas prior actu; et tunc indubie ens esset contractius potencia precedente. Primum ergo esse est Deus, a quo dependet esse creatum analogum, potencie eque amplum: et ita, si Deus potest esse, ipse est; quod de sua essencia solum tenet: et per consequens, cum absolute necessario potest esse, sequitur quod absolute necessario sit in actu."
9564,417,3,90,"top","Per hoc ad primum dicitur quod nullus protervus sustinere potest quod nullus Deus sit, sicut nec intelligere, nec animo cogitare: sed signa cogitat, quorum signata intelligit et modo suo ficte conponit; racione quorum, mixtim significative et materialiter cogitando, dicitur ad sensum equivocum quod creatura cogitat Deum non esse, vel aliqualiter, qualiter nichil penitus potest esse. Et ad exprimendum illam commixtam materialitatem signorum utor ego hoc adverbio sic, ut intelligo 'Sic Deus non est,' quia intelligo Deum et ens analogum negative, consequenterque compono modo quo Deus non potest componere. Sed loquendo pure de intellecto vel cognito adextra, solum quod est potest intelligi; et sic "
9565,417,3,91,"bottom","intelligitur quod signum significat quod vel qualiter impossibile foret esse. Equivocatur enim in signis ad illum sensum quod signum significat ens vel encia, dando modo, ut puta, montem aureum, Deum, vel aliud assignandum conponendovel dividendo, sic, Aggregatum ex terra et lapidibus est aurum, Deus non est; et sic de ceteris impossibilibus quibuscunque. Non enim est impossibilitas extra signa. Ideo, conponendo quod impossibile est Deum non esse nullum ens, nego posse esse; sed Deum vere assero necessario esse: et sic quando demonstro sic, 'Non potest esse quod Deus sit terns,' (sicut commentator, xii. Methaphisice commento, 39); vel aliter, qualiter alius hereticus impossibiliter opinatur, demonstro Deum vel aliud positivum, et superaddo modum concipiendi erroneum cui non est possibile cognitum coequari, et de toto facio demonstracionem connotando quod conceptum sit veritas adequata. Et sic utrobique demonstratur, signatur, et apprehenditur pure veritas in quolibet opere intellectus; sed modus conponendi facit falsitatem vel defectum correspondencie adequati signati inexistere signo vero: et ita est signum verum de quanto est creatura que scitur existere, et est falsum de quanto ab intellectu creato ficte concipitur sine correspondencia signabilis adequati."
9566,417,4,91,"top","Nec oportet timere concedere quod idem signum sit verum et falsum, ut docet Augustinus secundo Soliloquiorum, quinto capitulo. Nam sicut eadem creatura est bonum et malum, cum nec malicia nec bonitas esse poterit nisi in creatura defectibili sit fundata, sic de falsitate debemus accipere. Unde sicut turpitude originatur ex defectu creature racionalis "
9567,417,4,92,"bottom","pulcras Dei creaturas indebite applicantis, sic falsitas ex turba fantasmatum, in quibus quiescit animus fatigatus, ut patet in De vera Religione xlix. Et patet quod si chimera intelligitur, tunc aliquo demonstrato hoc intelligitur, et hoc est chimera; et ita de aliis: non sic quod quidlibet signat indifferenter quidlibet, sicut dicunt hii qui addunt talem minorem, 'et hoc est intelligibile esse chimera' ad indefinitam huiusmodi expositorie inferendam. Nec est credendum a sano capite quod creatura quidquam adextra signatum vel signum intelligit. Aliter enim nesciret quam vane sunt cogitaciones hominum, contra psalmistam, Psalmo - , Dominus scit cogitaciones hominum quoniam vane sunt. Sed dicentes oppositum laborant in equivocacione signorum, quod homo intelligit signa pro suis signatis, componitque fantastice, modo quo Deus non potest cognoscere; et sic sub uno involucro telligunt res extra signa pro quibus est conposicio et actus anime: sicut intelligit Anshelmus et alii concedentes quod insipiens dicit vel cogitat Deum non esse, quod hereticus dicit pertinaciterque defendit nullum principium esse terminum, et sic de multis inpossibilibus cogitatis. Sic enim loquitur ad sensum expositum."
9568,417,5,92,"top","Quo sensu notato, ne laboremus in equivocis, patet quod nec vians nec beatus potest quidquam cogitare nisi quod precogitat Deus; et cum ipse nihil cogitat nisi quod scit vel cognoscit, et quod in quantum huiusmodi habet esse, patet quod nec aliqua creatura. Simus itaque infra limites entis cum Deo, et tunc possumus sustinere quod ens, id est, res que est (ut loquitur philosophus, primo Phisicorum), sit communissimum; et ita iuxta antiquam grammaticam si nominatum est intelligibile, tunc est res que potest intelligi, et sic de antiquis rudimentis "
9569,417,5,93,"bottom","efficacibus cum antiquis doctoribus et scriptura. Quod si sophista pompat se scire contenciose defendere, tamquam possibile, quod Deus non sit, sed quod cum hoc possit intelligi, dicatur sibi cum apostolo (1 Cor. xi. 16), Si quis taliter contenciosus est, nos talem consuetudinem non habemus, sicut nec ecclesia Dei: et credamus Augustino, secundo Soliloquiorum capitulo ii., quod veritas est tante constancie quod sequitur ex utraque parte contradiccionis ut declarat Anshelmus in De Veritate primo capitulo. Et patet quod sensus antique logice sit necessarius, quod sicud absolute necessarium sequitur ad quodlibet, sic ex impossibili sequitur quidlibet; et indubie utrobique satis formaliter. Nam nullus rectilogus plus requirit de bonitate condicionalis huiusmodi, 'Si nichil 'potest esse, tunc Deus est,' nisi quod non possit esse quod nichil potest esse nisi Deus sit. Et examinando hoc ponit logicus oppositum, scilicet, quod ita sit quod nichil possit esse, et cum hoc quod nullus Deus sit; et contradiccio statim instat. Et per idem, dato pro absolute necessario quod omne ens intelligitur, quia aliter oporteret dare quod possit esse quod aliqualiter est, cum hoc quod aliquod ens non intelligitur; et ita cum sit possibile aliquid ens non intelligi, non est absolute necessarium omne ens intelligi, quod est datum: et sic generaliter est arguendum."
9570,417,6,93,"top","Ad secundum argumentum dicitur quod esse intelligibile cuiuscumque, cum sit absolute necessarium, est ubique, et per consequens a nullo intellectu creato causatur, vel alicui creature inexistit ut eius causatum, sed solum intellectui increato: Deus ergo sicut habet esse summe possibile, sic et summe intelligibile, sed non distinctum ab eius esse actuali, sicut nec aliqua persona divina. Patet sic: Quam primo est essencia divina, est existencia trium personarum; sed eque primo cum esse intelligibili vel possibili est essencia divina, ergo et existere personarum. Minor patet eo quod aliter foret naturalis "
9571,417,6,94,"bottom","prioritas inter divinam essenciam et personam, cum essencia non possit preesse origine nisi personam produceret: quod negatur, cum tunc eque produceret Patrem, sic essent quattuor persone divine (ut abbas Ioachim arguebat). Et patet deduccio eo quod gignere est actus suppositi, quod non competit nature communi formaliter, ut hic supponitur: patet ergo quod natura divina nulla suarum personarum est aliquo modo prior. Et ex isto patet solucio ad istam instanciam, Pater est prior Verbo, quia origine (ut dicit Augustinus), et quam primo Pater est, natura divina est; ergo natura divina est prior Verbo. Peccat deduccio eo quod oportet equivocare in 'priori,' intelligendo in maiori prius origine et in minori nature primitatem, quia in paritate gradus originis cum Patre non potest poni divina essencia nisi posset originare personam adintra."
9572,417,7,94,"top","Et si queritur utrum pro illo gradu prioritatis originis Pater sit pater, constat quod sic; quia Pater, cum non per accidens sit pater, eque primo sicut est, est pater; nec prius aut posterius est essencia quam pater; et eque primo, quia natura eque primo, sicut Pater est pater, est Verbum filius, licet non eque primo origine, Et si queratur ulterius quid est Pater pro illo priori originis, utrum pro illo sit essencia vel intelligens Filium, et sic intelligibile Filii precederet suum existere; dicitur quod pro illo priori non est essencia nec quid, sed pro illo priori est Pater causa et origo Filii, et nec pro illo priori intelligit, ignorat, cogitat, aut vult Filium, sed omnia ita agit eque primo natura cum Filio. Quod si tercio queritur utrum instans paternitatis nature et instans primitatis nature et instans primitatis originis omnino sint paria, dicitur quod gradus primitatum propter disparitatem racionum non sunt formaliter comparabiles: essencialiter autem primitas est eadem. Et ita sicut Pater extra accidentaliter pro gradu prioritatis est "
9573,417,7,95,"bottom","pater, pro quo gradu non est essencia; sic Pater in divinis pro instanti originis est, pro quo est pater, sed differenter, quia nec prius nec posterius est essencia quam est pater."
9574,417,8,95,"top","Nec sunt tres cause, tres veritates, aut tria principia, sed unica causa simplicissima que causat causatum quodlibet positivum: et sic tria sunt duo, quia Spiritus sanctus et eius commune principium; et eadem tria sunt unicum, quia unica simplicissima essencia. Et sic non plures quam due res sunt Deus, licet plures quam due persone sunt Deus: nec pater est prior causa quam Filius, cum sit omnis causa que adintra est filius, licet prius causet quam Filius; prius quidem causat Filium, quam ipse vel Filius sunt unicum principium Spiritus sancti. Et sic tota Trinitas eque primo causat raciones exemplares, sicut et eque primo causat res adextra. Et per consequens nulla persona divina est prior causa quam reliqua, cum omnis persona divina sit omnis causa que reliqua, licet utraqueprior persona sit prior origine, sicut prius causat quam persona posterior. Unde quidam logici dicunt quod Pater non est prius sed prior quam Filius, quia adverbium vel neutrum genus dicit prioritatem nature. Nec sequitur, 'Si Pater est prior quam Filius, ergo est prius quam filius est Deus:' quia consequens limitat ad prioritatem nature, et antecedens verificatur pro prioritate originis; que nisi esset prioritas, non constitueret Patrem esse primam personam. Nec implicat hec, Pater est prior Filio, quod prius sit principium originans quam Filius, quia eque primo sunt una origo Spiritus sancti; sed satis est quod originet filium. Nec sequitur, 'si pro illo priori sit esse, quia originacio, quod Pater pro illo priori sit esse,' quia Pater non ut Pater est essencia vel aliquid. Et sic in Deo esse vel adesse et essencia distinguuntur, quia relacio ac personalitas racione distinguuntur ab essencia. Sed non est dare esse in Deo vel creatura que non sit essencia; ymo, in Deo non est dare essenciam natura priorem supposito, sicut tamen est in qualibet individua "
9575,417,8,96,"bottom","creatura. Et ita, facta exclusione alietatis essencie, tantum Pater est Deus, sicut omnis Deus est Pater. Facta autem exclusione alietatis persone, tunc correspondent isti universali, Omnis persona divina est Pater."
9576,417,9,96,"top","Unde regula Augustini est, sexto de Trinitate, capitulo viii., quod quandocumque in Scriptura sacra nominatur una persona, eciam cum exclusione vel exceptione quoad predicatum quod cuilibet est commune, cointelligenda est quelibet earundem, cum quilibet sit indivisibiliter eadem essencia; ut Ioh. xvii. 3: Hec est vita eterna, ut cognoscant te, solum verum Deum, non excluditur Spiritus sanctus, cum non sit aliud a Patre. Et sic de illo Ioh. xiv. 6, Nemo venit ad Patrem nisi per me, subaudiendum est, nisi veniat per essenciam que sum ego vel nisi per me veniat. Et Mat. xi. 27, Nemo novit Patrem nisi Filius et cui voluerit Filius revelare. Nichil enim potest persona divina comprehendere nisi fuerit natura divina, vel ab ipsa specialiter illustratum. Et sic generaliter, ubi fit mencio de una persona divina cointelligenda est quelibet, si permiserit predicatum; ut Iob. i., non fit mencio explicita de Spiritu sancto, sicut nec de Filio, Ioh. in processione Spiritus sancti; et tamen cointelligendi sunt necessario, ut patet ex racionibus et collacionibus Scripturarum. Quandoque autem fit exclusio personalis, ut Tantum Filius incarnatur. Et istam oportet theologum annotare, sicut et differenciam terminorum. Aliud quidem dicit distinccionem essencie, et aliquid (quod dicitur quasi aliud quid) dicit substanciam designati; et ens cum ceteris analogis est commune. Unde bene sequitur, Ista natura est Pater, et ista eadem est Filius; ergo illud quod est Pater est Filius. Sequitur eciam, Omnis natura divina est communicabilis tribus; personis; omnis persona divina est natura divina; ergo omnis persona divina est communicabile vel essencia communicabilis tribus personis. Et ita in secundo modo prime figure: Nulla natura divina est incommunicabilis; quelibet "
9577,417,9,97,"bottom","persona divina est natura divina; ergo nulla persona divina est natura incommunicabilis. Unde hec, Nulla essencia divina est incommunicabilis, debet sic converti: Nulla natura incommunicabilis est essencia divina. Unde isti termini, res communicabilis et res incommunicabilis, non sunt opposita, cum de eadem simplicissima essencia predicantur."
9578,417,10,97,"top","Et sic de exclusivis ac exceptivis oportet diligenter attendere quod fiat proportionalis et debita supposicio terminorum: ut, sic dicto, Nulla essencia generat, debet esse talis conversio, Nulla natura generans est essencia. Et hec, Omne Verbum divinum est Deitas, habebit huiusmodi exclusivam, Tantum persona que est Deitas est Verbum divinum, cum natura humana sit Verbum divinum. Hec eciam est falsa, 'Omnis Deus est corporeus et mortalis,' sive subiectum distribuatur pro essencia vel persona: unde hec est sua exclusiva, Tantum res corporea est Deus; et hec est sua contradictoria, Aliqua res que est Deus non est corporea. Unde hec, Omnis Deus est Filius, habet duplicem sensum equivocum: nam sensus in quo est distribucio pro persona est impossibilis, habens hoc contradictorium, Aliqua persona divina non est Filius; unde et hanc exclusivam, Tantum Filius est persona divina: facta autem distribucione pro essencia generabitur sensus verus; cum contradicit hec, Aliqua natura divina non est Filius; et ita convertitur, Tantum natura divina est Filius. Unde falsum est quod nichil est immobile, cum natura divina sit omnino immobilis; et per consequens non omnis res est mobilis, licet quidquid est sit mobile, cum natura divina sit suppositum quod movetur. Ex quo patet quod non sequitur, Quidquid nunc est est immobile, ergo nichil est mobile, posito quod Filius sit incarnandus et demonstretur mensura pro qua solus Deus est. Sic ergo contingit exercitatum logicum in materia de universalibus et de formis evadere argumenta sophistica istius materie in puro lumine naturali. Et contenciosa variacio stat in verbis: et unus concedit "
9579,417,10,98,"bottom","quod omnis Deus generat Deum, quia Pater, qui est omnis Deus; alius autem dicit quod non omnis Deus generat Deum, quia Verbum, quod est aliquis Deus: et sic videtur michi probabile quod, quandocunque dicitur omnis Deus, sit distribucio pro persona; et sic, licet tantum sit unus Deus, non tamen omnis Deus est genitus, quia persona alia quam persona genita est Deus."
9580,417,11,98,"no","Et ex istis patet responsio ad tercium. Nam potencia vel possibilitas Verbi Dei non precederet ipsum Verbum nisi Pater posset esse pro instanti nature pro quo non esset pater vel filius; quod cum sit impossibile, patet quod non distinguitur potencia persone divine ab eius essencia actuali. Potencia autem quandoque sumitur pro potencia increata; et tunc vel essencialiter, ut convenit communiter Trinitati; vel secundo personaliter pro Patre; vel tercio relative pro posse Dei, quo potest creaturam adextra producere (et secundum illam dicitur Deus omnipotens, quia omnem creaturam potest efficere nec ab aliqua tali potencia potest Deus excedere); quarto accipitur pro posse creabilis quod ydealiter correspondet divine potencie. Et hec quattuor sunt absolute necessaria. Secundo principaliter accipitur pro creata potencia quater sicut prius. Primo modo pro substancia creature secundum quam potest producere actum suum; secundo pro prima re create substancie, ut in natura racionali memoria, et in corpore inanimato materia; tercio pro qualitate de secunda specie qualitatis; et quarto pro sufficiencia creature. Potencia ergo Filii intransitive est Filius non habens naturam priorem in qua fundari poterit. Et patet solucio."
9581,417,12,98,"top","Ex istis evidenter poterit apparere quomodo omnis creatura est ens solum participative; Creator autem sine participacione vel communione distincte essencie. Patet tripliciter, primo ex hoc quod omnis individua creatura est ens secundum participacionem sui creati generis, cuius est pars subiectiva; et genus est creatura sibi et aliis impertitum: Deus autem, "
9582,417,12,99,"bottom","cum sit superior omni genere et quantumlibet distans a qualibet creatura, non sic participat quodvis genus. Secundo patet idem ex hoc quod omnis creatura habet partem suam de universitate formarum exemplarium; et ab illa ydea sibi propria habet formaliter esse suum: Deus autem non habet ydeam, cum esse suum intelligibile non precedit suam existenciam actualem sed prioritate originis est prior qualibet forma ydeali. Tercio ex hoc quod quelibet creatura componens cum alia constituit magis bonum, cum vel sit pars finite boni vel ex partibus integratum; Deus autem est essencia summe simplex, immensurabiliter excedens in entitate, veritate, bonitate, et positivis ceteris universum: ut si esset natura corporea infinita simpliciter quaquaversum, non esset possibile quidquam in magnitudine ipsam excedere, sed oporteret omne aliud corpus magnum ipsius participare tanquam finalis principii; correspondenter quodammodo intelligitur quod Deus virtualiter sit immensus et quod nulla creatura potest in magnitudine virtutis sibi equiparari vel commensurabiliter comparari, nec habere bonitatem aliquam vel veritatem nisi de quanto eius racione participat. Et sicut corporeum infinitum non sineret coexistere sibi contrarium (ex primo Phisicorum), sic nec virtus vel bonitas prime essencie, cum omne positivum emanat ab ipso. Et cum solum in esse convenit equivoce cum creatis essencie, quia non potest aliud esse oppositum, patet quod nullum ens sinit opponi sibi formaliter in tantum quod defectus creaturarum racionalium, quibus deficiunt a servicio sibi debito, non posset sinere nisi exinde bonum eliceret. Vide itaque in ambitu entis analogi utrum unum sub racione qua ens est alteri opponitur, et constat quod non, quia ut sic omne ens convenit cuicumque. Ydeo secundum doctrinam Aristotelis oportet opposita habere racionem sub genere, ut calidum frigidum, et sibi similia; Deus autem supra omne genus non potest racionem talem suscipere; "
9583,417,12,100,"bottom","ideo, cum non potest cogitari quidquam opponi sub racione analoga nisi fabulando non ens contradicere enti vero . . . Sed constat quod Deus non potest sinere simpliciter non ens esse. Contradiccio enim solummodo est in signis. Et ideo signanter Exod. iii. 14 dicit Moysi, Ego sum qui sum. Ait, Sic dices filiis Israel: Qui est misit me ad vos. Et sequitur, Hoc nomen mihi est in eternum, et hoc memoriale meum in generacione et generacionem. Et sic pure presens, quod est simplex eternitas, est nomen Domini thetragramathon, et per consequens divina essencia; quod nomen non sufficimus hic pure concipere."
9584,417,13,100,"top","Quod autem veritas dicit peccatum et peccatorem esse, in quantum huiusmodi, contra eum; patet quod hoc non est opposicione completa sed secundum quid; dum peccator, in quantum huiusmodi, non sit ens vel veritas, sed defectus. Veritas enim est adequacio sermonis ad rem quam quomodolibet representat. Unde cum summa adequacio sit sermonis divini ad suum dicens, patet quod ibi est summa et prima veritas, iuxta illud Iohannis xiv. 6, Ego sum via, veritas, et vita. Quelibet enim creatura est veritas de quanto se adequate habet, ut dicitur, in ydea, quod si deficit, tunc peccatum vel defectus est falsitas propter carenciam exemplaris; et sic omne peccatum est falsitas, et econtra. Falsitas autem naturalis est in intellectu errante et non formaliter in re extra: falsitas autem moris est in affectu, dum sic, peccatum vel defectus alicuius, quod dicit naturaliter se debere, et per consequens defectiva inequacio ad exemplar. Et hinc secundum Anshelmum in De Similitudinibus, omnis peccator est mendax vel propter duplicitatem inter verbum oris aut operis ad verbum mentis vel propter discrepanciam dicencie naturalis ad vitam. Cum enim quelibet mens creata dicit naturaliter se ad ymaginem Dei factam et debere servare "
9585,417,13,101,"bottom","Dei similitudinem, iusticiam partes ymaginis accidentaliter informantem, patet quod defectus huius similitudinis est pessima falsitas et peccatum, quia caret racione exemplari in Deo, qui eternaliter dicit omnia. Unde dyabolus, primus mendax, semper defuit a veritate perpetua quam debuit habuisse, ut ostendit Augustinus undecimo super Genesim ad litteram, xxiii., ex textu ewangelii Iohannis viii. 44. Falsitas autem logica, que est defectus veritatis quam ex imposicione signum significat est impertinens huic loco. Sed patet quod signum non potens habere veritatem significacioni imposite adequatam, dicitur impossibile. Signum autem cui deficit veritas adequata solum pro loco vel tempore dicitur secundum quid falsum et secundum quid verum, si extra se pro quocunque loco vel tempore adequate correspondet veritati. Et sic, ut ostendi in materia de insolubilibus, loquendo tam de veritate methaphisica quam logica, oportet concedere idem simul et semel esse verum et falsum. Omnis quidem falsitas presupponit veritatem (de qua secundo Methaphisice, iv.) cui fundamentaliter inexistat. Peccatum itaque moris quod est falsitas a Deo maxime elongata, non habet univoce nomen entis: et sic Deus, ens creatum, et peccatum moris dicuntur esse multum equivoce, ut patet ex isto textu Ioh. i. 3, Omnia per ipsum facta sunt, et sine ipso factum est nichil. In primo quidem fit distribucio pro omni creato, quia alterum duorum non cointelligit intellectus univoce. Et per secundum dicitur peccatum non esse creaturam sed factum equivoce sine Deo."
9586,417,14,101,"top","Ulterius patet ex racione entis secundum participacionem quod universitas Deo adveniens non cumulat maius bonum. Primo ex hoc quod nullo infinito potest aliquid esse maius. Secundo ex hoc quod bonum ex Deo et creatura communicaretur illis univoce. Multa enim possunt, ut partes subiective, commune constituere, que non possunt integraliter constituere "
9587,417,14,102,"bottom","quodvis totum, ut universale et suum suppositum, accidens et suum subiectum; igitur, cum bonum analogum non sit univoce communicatum Deo et creature, multo magis nullum bonum cumulatum ex Deo et eius opere potest esse sic commune. Tercio ex hoc quod nullum commune ponit in numerum cum suis suppositis; ut, sicut non sunt plures res in Deo adintra propter communem essenciam, sic nec sunt plures homines propter naturam universalem communicatam humanis suppositis. Cum ergo raciones exemplares in Deo sunt universalia creature secundum Platonis sentenciam, quam Augustinus approbat, Octogintatrium Questionum questione xlv, videtur quod non ponunt in numerum cum eisdem. Igitur tam bonum est Deum esse cum racionibus huiusmodi quam bonum est illis racionibus creaturas effectualiter generari, quia si superadderent bonitatem augerent et numerum et per consequens non convenirent in eadem essencia; quod est contra suppositum."
9588,417,15,102,"bottom","CAPITULUM XIII."
9589,417,16,102,"no","TERCIO instatur contra dicta de divina creancia. Videtur enim quod supradicte sentencie nulli philosophi dissentirent; ymo, cum illa creancia stat eternitas mundi simpliciter post et ante, cum omnis essencia extra Deum in quantum huiusmodi producitur a puro esse intelligibili ad existenciam actualem."
9590,417,17,102,"no","Hic dicitur quod omnes recte philosophantes debent concedere, tanquam philosophicum, creacionem universitatis cum eius partibus universis. Sed huiusmodi posicio contingit dupliciter. Quidam enim, ut Moyses et puriores philosophi nostre fidei, ponunt pro dando instanti temporis mundum totaliter incepisse: et abhinc usque in diem universalis iudicii currit generacio hominum et ceterorum sublunarium que ordinata sunt homini subservire; et expost"
9591,418,1,103,"bottom","cessabit motus celorum ac generacio sublunarium, humano genere secundum incorruptibilia corpora bipartito, virtuose morientibus tam corpore quam anima perpetuo feliciter quietatis, viciose vero morientibus perpetuo carceri penaliter mancipatis. Et sicut pro tempore viacionis habent locum medium, sicut et liberum arbitrium ac alternacionem lucis et tenebre, gaudii et merroris, sic post finale iudicium habent aptissime loca tam situ quam qualitate summe distancia; dum hii prope centrum includuntur in baratro, hii in celis. Lapsus autem in parte philosophancium opinatur quod, sicut eternaliter Verbum emanat a sui principio, sic et mundus. Unde sicut, pede eternaliter infixo in pulvere mansisset vestigium eternaliter concausatum, sic Deus eterna causancia insidet universo. Et ista creditur fuisse sentencia Porphyrii, Averrois, Avicenne, Aristotelis, et Platonis, cum suis sequacibus. Unde Avicenna tractatu sexto sue Methaphisice, secundo capitulo, ita scribit: Omne, inquit, causatum a Deo ab eo per creacionem producitur. Si quis autem laxaverit nomen incepcionis citra omne ens quod habet esse post non esse, quamvis posteritas hec non sit temporis, tunc omne causatum erit incipiens: si vero non laxaverit, sed fuerit condicio incipientis quod habeat esse secundum tempus post non esse, tunc non omne causatum incipit esse. Nos autem, inquit, Avicenna, non curamus de nominibus. Et istam eandem sentenciam recitat Augustinus de Platone et suis sequacibus decimo de Civitate Dei, capitulo xxxi., et Aristoteles, octavo Phisicorum x. Sic ergo vocantes laxe vel large omnem causacionem incepcionem dicunt quod mundi incepcio, sicut et eius creacio, est eterna. Nos autem magis restringimus creacionem, incepcionem, et eius similia; quia aliter "
9592,418,1,104,"bottom","concederemus quod utraque persona divina eternaliter creatur et incipit, cum tamen conformiter de desicione diceretur."
9593,418,2,104,"no","Quia ergo ista posicio multipliciter inficit eciam fideles nomine, arguitur multipliciter contra illam. Videtur ergo primo quod mundus incipiat esse eciam incepcione temporali; quia sicut mundi existencia et suum esse intelligibile distinguuntur, sic et mundi existencia et suum esse existere successivum: ergo sicut eterna mocione mundus a primo esse incipit ad secundum, sic et a secundo ad tercium; et per consequens cum mundi duracio sit tempus, mundus habet incepcionem aliquam temporalem; et per consequens oportet dare instans temporis preter instans nature precedens in qua mundus ista incepcione incipiat. Assumptum est evidens scienti distinguere inter tempus, quod est accidens natura posterius, et subiectum. Quod si dicitur mundum semper eciam secundum tempus incipere, per idem semper secundum tempus desineret, quia ab aliquo esse successivo decideret, et per idem quidlibet continue inciperet et desineret motu continuo, ut dixit Eraclius."
9594,418,3,104,"top","Item, cum tota mundi duracio successiva sit posterior quam eius substancialis existencia, sequitur quod instans posterioritatis huius duracionis non solum sit instans nature sed temporis; et per consequens est dare instans huius incepcionis secunde sicut prime; et sic ista duracio successiva est finita quoad suam essenciam secundum finem intrinsecum, sicut et suum subiectum et quelibet creata essencia: primum ergo instans proprium in quo iste mundus incipit existere successive est primum instans temporis. Nec tollitur difficultas ponendo quod mundus incipit esse in specie instantis et in nullo eius individuo, tum quia tunc data species foret primum instans temporis, sicut et ultimum, ut patet per pueriliter exponentes; tum eciam quia species instantis, cum non potest secundum quodlibet eius suppositum "
9595,418,3,105,"bottom","incepcionem huius mensurare, secundum aliquod illius ordinis specialiter mensuraret."
9596,418,4,105,"top","Item, impossibile est esse ordinem prioritatis et posterioritatis sine primo illius ordinis mensurante; sed est dare gradus prioritatum temporalium; ergo et primum et minimum illius ordinis quo alia mensurantur. Antecedens patet de universitate summe multiplici, cuius prior est primum principium, et probatur specialiter de dato ordine supponendo nos laxe loqui de tempore. Nam aliter sequitur quod omnis effectus infinitum cito vel infinitum sero erit, et per consequens nullus potest esse celerior in aliqua manerie operandi; quia da quod B instans temporis nec infinitum cito nec infinitum sero erit: contra, tam Deus quam homo sciet quod infinitum cito erit et omne quod Deus sciet, scit, ergo Deus scit; et per consequens sic est quod hoc infinitum cito erit. Antecedens patet eo quod proporcionabiliter ut instans erit sibi propius, erit ita quod illud erit cicius; sed infinitum propinquum erit sibi aliquod instans; ergo erit ita quod quantumlibet cito erit illud; et cum quod erit est, sequitur quod verum est quantumlibet celeriter illud esse. Nec hoc verti debet in dubium, cum omne generandum immediate post dandum tempus vel instans temporis producetur. Et per idem sequitur quod infinitum tarde vel sero omne generabile erit, quia proporcionabiliter ut maius tempus secundum se totum intercidet antequam illud erit, erit tardius vel plus sero; sed quocunque dato quod in instanti temporis incipit, infinitum magnum tempus intercidet antequam ipsum erit; ergo conclusio: nam Deus, qui est per annum ante instans huiusmodi, scit quod certe sero erit racione illius temporis intercepti. Cum ergo duplum tempus quadruplum, et sic in infinitum, precedit, sequitur quod infinitum sero, et per consequens nunquam erit. Medium ergo per quod tenet ista deduccio stat in isto quod proporcionaliter ut maius tempus secundum se totum erit antequam datum erit, sic ipsum datum erit tardius vel plus "
9597,418,4,106,"bottom","sero; et proporcionabiliter ut minus tempus erit adequate intercidens, ipsum erit cicius. Ex quibus, cum hoc medio omnia que fuerunt vel erunt sunt Deo presencia formaliter, sequitur concludendum: quod tamen videtur impossibile, cum sero et cito sunt vel contrarie vel privative opposita, sic, videlicet, quod proporcionaliter ut aliud successit minus cito, sequitur ipsum succedere magis sero; et per consequens nichil potest esse cicius vel tardius tempore quolibet assignando. Et indubie si non potest esse ordo vel prioritas temporis, cum Deus non potest sinere creaturam esse sine ordine, tunc non poterit esse tempus vel aliud successivum."
9598,418,5,106,"top","Et patet quam insipide locuntur qui non ponunt esse prius aut posterius in tempore vel alio successivo simpliciter, set tantum respectu huius vel huius instantis temporis. Primo, quia tunc negandum esset simpliciter quodcunque post vel ante aliud in tempore succedere; cum sequitur simpliciter, 'A instans est post B instans, ergo est simpliciter ipso posterius; et per consequens B est prius.' Secundo, quia tunc nulla prioritas temporis esset prioritas cum utrobique fallit a quoad simpliciter talis deduccio, 'A est prius quoad hoc tempus vel instans ipso B, ergo A est prius temporaliter ipso B.' Et per idem non sequitur, nisi forte ut ex impossibili, 'si A sit temporaliter prius B, quod tunc sit simpliciter ipso prius:' et tunc non esset aliquod genus prioritatis, ut natura et philosophi docuerunt. Omne quidem prius tempore de virtute sermonis supponitur esse magis cito, et tempore posterius magis sero. Sic enim differunt celeritas vel citeritas temporis a motus velocitate, et temporis tarditas sive seroitas a tarditate motus. Ymo, ut dicit Aristoteles, quarto Phisicorum, "
9599,418,5,107,"bottom","tractatu suo de tempore, ut aliquid erit propinquius presenti instanti, erit prius; et ut distancius, erit posterius: econtra vero de preterito, ut fuit propius, fuit posterius; et ut fuit distancius, fuit prius. Et ita concedit ipse simpliciter in tempore prius et posterius, licet non tractet simpliciter eius primum et generaliter proximum principium mensurandi, per quod Deus supra tempus scit omnia instancia que erunt vel fuerunt succedere ordinate. Taliter ergo ampliantibus est questio, utrum hoc instans sit ultimum, primum, vel medium; et utrum hoc precedens illud datum sit prius posteriori, quod post presens instans succedet; a penes quid ordo talium debeat mensurari. Non enim est possibile ordinem talem esse preteritorum instancium sive futurorum vel mixtim, ymo, nec tempus nec aliud successivum, nisi omnia que erunt vel fuerunt sint tempore suo Deo presencia ut alias diffuse est ostensum. Discuciat ergo fautor Aristotelis vel quicunque alter philosophus quomodo non est ordo situum quod inferius et superius in ordine universi, nisi sit dare primum illius ordinis; et par iudicium inveniet in ordine temporali. Sicut ergo posita infinitate mundi simpliciter nullum foret medium a quo inferioritas et superioritas mensurarentur; sic, posita infinitate duracionis mundi simpliciter, nulla foret prioritas vel posterioritas temporalis propter defectum primi illius ordinis a quo mensura huiusmodi caperetur."
9600,418,6,107,"top","Item, si sit eternitas mundi simpliciter, tunc oportet ponere universitatem intrinsece, nedum quoad totum simpliciter, sed quo ad instancia et multitudines animarum; sed solum Deus est quocunque infinitus (ut patet alibi); ergo mundus non est simpliciter sic eternus. Quantum ad animas hominum, pro subterfugiis evitandis oportet supponere quod mundus non mansit per tempus sensibile sine individuo hominis in quo species hominis sit fundata; et in isto videntur precipui philosophi et theologi consentire. "
9601,418,6,108,"bottom","Secundo supponitur quod spiritus copulatus humano a corpori tanquam forma sit immortalis et non desinens cum corpore, sicut alie forme educte de potencia materie, sicut posuit Alexander. Tercio supponitur quod non sit unica forma intellectiva omnium hominum, sicut videtur Averois, tercio de Anima, commento vii., sub formidine affirmare; sed quod quilibet homo habeat proprium spiritum immortalem. Quarto supponitur quod non sit reformacio animarum in magno anno mundi triginta sex milium annorum, ut Plato posuit; cum, hoc posito, periret beatitudo hominum et resurreccio mortuorum. Quinto supponitur quod quilibet viator habet unam finitam vite periodum, quam anima copulata mortali corpore non transcendit. Patet ex attestacione philosophorum, secundo de Generacione, capitulo  - , et primo de Celo, cxvii. Et quoad historias sacras patet quod nulli patriarcharum attigerunt in mortali corpore annos sexcentos. Sexto non video superesse nisi opinionem horribilem Avicenne et Algazelis de infinita multitudine animarum; que cum non possit esse nisi secundum se tota superflua, patet quod Deus non possit sinere multitudinem talem esse. Signata quidem multitudine infinita, si quelibet unitas impar sublata fuerit, residuum plene sufficeret ad omnem effectum vel finem, ad quem sufficeret integra multitudo; ergo quelibet impar unitas foret simpliciter per se frustra, et per idem quelibet impar unitas numeri derelicti. Et sic, signando quodlibet infinitum, illud patet generaliter posterius de partibus continuis, unitatibus, sive punctis, quod nulla multitudo creaturarum est simpliciter "
9602,418,6,109,"bottom","infinita; ubi patet quod nullum infinitum est maius aut minus reliquo, sed solus Deus est simpliciter infinitus. Destructis ergo hiis sex viis non superest nisi una via catholica, ponens totam universitatem, et precipue multitudinem creatorum spirituum, in numero, pondere, et mensura."
9603,418,7,109,"no","Potest autem generari deduccio ex hoc quod, si in quolibet millenario annorum incommunicante cum reliquo innovatus fuerit mundus per unum hominem, esset modo multitudo spiritum infinita, eo quod infiniti huiusmodi millenarii temporum precessissent; sed constat quod mundus est in quolibet tali millenario longe amplius innovatus; ergo olim fuisset numerus huiusmodi spirituum infinicies infinitus. Et additis argumentis probantibus resurreccionem vel de facto vel posse contingere, sequitur possibilitas infinitacionis mundi quoad molis magnitudinem, eciam si quodlibet corpus hominis requiret tantam magnitudinem ut granum milii; et indubie infinita multitudo granorum huiusmodi infinitum magnum cumulum integraret. Et, ut communiter deducitur, contingeret ab infinita multitudine spirituum subtrahere infinicies infinitos cum hoc quod residuum sufficeret data infinita corpora informare."
9604,418,8,109,"top","Et potest illud confirmari ex hoc quod magnitudo molis attenditur penes multitudinem punctualium ex quibus conponitur; quod Deo sunt omnia que intelligit sub certissimo, numero limitata; et quod species vel genus cuiuscunque multitudinis, sicut diffinit individua quoad substanciam, sic et finit ipsa quoad omnimodam quantitatem, qualitatem, vel cetera accidencia quecunque sibi formaliter inexistunt, ut species instantis temporis est omnia instancia, et per consesequens est instans quo non est prius nec aliud posterius, et sic primum et ultimum. Et cum sint solum finita genera, quia decem, que omnia sunt unum genus analogum, patet quod tota universitas saltem in suis generibus est finita, quia "
9605,418,8,110,"bottom","decem genera et non plura. Et cum Deus distinctissime intelligit omne genus, sed omnia et singula eius individua, sequitur quod ipse distinctissime noscit numerum individuorum; et sic aput eum sunt certissime finita. Infinitum enim secundum quod huius alicui est sibi cognitum; ut multitudo quam nescio numerare est, ut sic, mihi incognita, nisi forsitan in confuso; ut scio quod data multitudo est par sibi ipsi vel alteri, licet ignorem speciem numeri mensurantis. Patet ista sentencia secundo Methaphisice, xi. Cum ergo Deus non sistit in confusa noticia, sed penetrat distinctissime ad summum gradum cognoscibilis cuiuscunque, patet quod apud eum omnia et singula sunt finita. Absit quod infinite anime Avicenne una sufficiat distincte cognoscere duo quanta, aliaque alia duo, et sic in infinitum: et Deus non sufficiat simul distinctissime cognoscere omnia distincte cognita ab eisdem, cum intellectivitate et perfeccione quacunque superaret monstruosam multitudinem infinitam. Patet ergo, etsi per inpossibile species humana simpliciter sit eterna, adhuc multitudo animarum et hominum solummodo est finita, cum species hominis et instantis sint tam primum quam ultimum illius generis. Quando ergo dicitur, 'non est dare ultimum temporis vel alterius speciei,' intelligitur quod non est dare individuum quod ultimo succedit, licet species finiens sit ante quodlibet eius individuum tanquam principium, et post quodlibet eius individuum tanquam finis; et per consequens est primum et ultimum illius generis, sicut Deus est primum et ultimum universi. Patet ergo quod, sicut Deus est finis omnium, sic finit continue; et per consequens omnis creatura ad ipsum necessario est finita. Et patet quam monstruosum foret genus, posito quod Deus per tempus eternum a parte ante servasset Petrum, a quo processissent secundum limitatas periodos homines infiniti. Illud quidem infinitum haberet principium et finem; ymmo eadem generacio potuit "
9606,418,8,111,"bottom","totam suam genelogiam per ordinem texuisse. Sicut ergo idem instans subiecto secundum Aristotelem, quarto Phisicorum, civ., est omne instans et per consequens primum instans, sic est de omni genere vel ordine senciendum quod sit unum primum illius generis, metrum omnium aliorum. Vide ..."
9607,418,9,111,"top","Item, si mundus eternaliter emanat a Deo, sicut senserunt dicti philosophi, tunc est absolute necessarium ipsum esse, et per idem quamlibet partem eius; et per consequens nichil est contingens: et pereunte contingencia ad utrumlibet periret in Deo et per consequens in qualibet creatura racionali libertas contradiccionis; et sic tollerentur meritum et demeritum, vicia et virtutes, quod est tam contra philosophiam moralem quam sacros canones. Pro prima consequencia notandum secundum Aristotelem, primo de Celo, capitulo ultimo, quod ingenitum et ingenerabile convertuntur, sic quod, si aliquid sit ingenitum, ipsum est ingenerabile et econtra; sic, videlicet, quod de nulla potencia poterit generari. Nec hoc multum distat a veritate theologica, cum in talibus eternis absolute necessariis non distinguitur esse a posse; ut idem est verbum posse produci et actualiter produci, et si mundus est generabilis, tunc est genitus et econtra. Verumtamen catholici pie credunt quod Deus potest producere mundum sensibilem etsi ipsum non produxerit in effectu. Sed econtra oportet quemcumque philosophum ponentem mundum esse ingenitum opinari; quia, si potuit fuisse creatus, cum omnes illorum argucie, si concludunt, eque efficaciter concludunt quod non potest stricte creari, sicut quod non creatur de facto, non haberent evidenciam unde mundum crederent proprie non creatum. Idea certum est quod ipsi consequenter negarent ex suis principiis quod fuit mundi potencia ante actum, sic, videlicet, quod mundus "
9608,418,9,112,"bottom","potuit indifferenter ad utrumlibet non causari, sicut patet respicienti eorum argucias. Si ergo mundus eternaliter emanat a Deo, tunc pure naturaliter et non libere contradictorie, quia tunc pro aliquo instanti temporis mundus posset incipere, et per consequens idem tempus posset anteriorari et posteriorari secundum quamlibet eius partem. Consequencia patet tractatu de Tempore, capitulo  - , sicut et impossibilitas consequentis; et quod tanta sit necessitas ad quaslibet partes mundi, ymo, ad quemlibet effectum, patet superius ex eterna presciencia, preordinancia, et paritate omnis efficiencie eque libere quoad Deum, necnon ex naturali concomitancia huius mundi et istarum parcium, ut superius tangebatur."
9609,418,10,112,"top","Et quod exinde tolluntur libertas ad utrumlibet et omne meritum viatoris, videtur ex hoc patescere, quod nemo propter illa que non sunt in potestate sua est laudandus simpliciter vel culpandus: ut sicut non meretur producendo adintra vel adextra, nec bestie que suo tempore de necessitate nature actus faciunt naturales; sic nec homo pocius propter opus quod absolute necessario facit, eciam non coacte quam propter actuacionem corporis vel actum alium naturalem. Et tunc vane hortaremur alios ad innitendum operibus virtuosis. Consiliacio quidem non est de absolute necessariis scitis esse huiusmodi: ut nemo provide consiliatur de ortu solis, de eterno tempore, et ceteris, que non possunt accelerare varie ex suo opere vel frustrare. Unde licet omnis effectus necessario ex supposicione eveniet, et sic est necessarium mereri consiliando agere libere et hortando, hoc tamen non tollit contingenciam, libertatem contradiccionis, et possibilitatem oppositi, et per consequens nec statum meriti. Ideo nimis oblique respicit qui putat istas duas sentencias de necessario ex supposicione quod ponit contingenciam ad oppositum et de absolute necessario convenire. "
9610,418,10,113,"bottom","Prima enim ponit quod Deus potest semper non produxisse mundum vel aliquam creaturam, ymo, quod quilibet homo potest omnem actum quem fecerat liberrime non fecisse. Ista autem secunda dicit quod nec preteritum nec presens vel futurum potest non esse; sed sicut absolute necessarium est Deum esse vel quamlibet veritatem, sic omne instans preteritum vel futurum, sicut et omnem effectum, est absolute necessario esse pro suo tempore, quia non potest esse quin fuerat, est, vel erit, et per consequens non potest non esse pro suo tempore."
9611,418,11,113,"no","Contra quod videtur Scriptura multiplex, cui oportet fidelem credere. Nam Mat. xxvi. 53 dicit Veritas pertinenter ad Petrum volentem ipsum humanitus vindicare, An non putas quod possum rogare Patrem meum, et exhibebit mihi modo plus quam duodecim legions angelorum? Non videtur illud dictum fuisse pertinens nisi ad sensum quod potuit adversarios suos per angelos confudisse. Notatur eciam quod si Christus simpliciter quidquam petit, tunc illud habebit. Ideo indicative enunciat cum dicit, exhibebit, supple, si vole simpliciter. Nec videtur prima interrogacio fuisse pertinens nisi innueret Christum potuisse rogare Patrem pro subsidio nedum totum exercitum angelorum sed quantumlibet magnum humanum brachium, vel omnes emulos propria virtute, sicut legitur Iohannis xviii. capitulo, prostravisse. Et idem sonat reprobacio apostolorum dormiencium, cum paulo ante eodem capitulo ait Petro, Non potuistis una hora vigilare mecum? ubi videtur verba increpatoria impertinenter et irracionabiliter protulisse nisi apostoli habuissent tunc potenciam et debitum vigilandi: aliter enim irracionabiliter increpasset pro illo cuius oppositum ordinat absolute necessario evenire; et per consequens nemo obligatus ad impossibile simpliciter debuit oppositum implevisse."
9612,418,12,114,"top","Et ex isto videtur quod Deus foret auctor cuiuscumque peccati, quia necessitat ad ipsum ultra hoc quod potest aliqua creatura: et per consequens nemo debet pocius cavere peccatum quam cavere ne Deus sit vel quodcumque aliud absolute impossibile; cum debitum quodlibet et obligacio, si sit iusta, dicit possibilitatem obligati respectu illius ad quod obligacio terminatur. Aliter enim eque posset Deus obligare me sub pena peccati gravissimi quod creem quotlibet novos mundos; ymo, cum nullum impossibile absolute potest intelligi, Deus posset obligare creaturam suam ad aliquid quod nec creatura nec Deus poterit cogitare. Si ergo omne peccatum sit absolute necessarium esse, ut dicitur, tunc tam malum esset cuiuscumque peccati carencia sicut Dei, quia iuxta sepe dicta tam bonum est quidlibet quam mala foret eius privacio. Et vere tunc omne peccatum vel aliquid foret realiter ipse Deus obligans hominem strictissime ad peccandum, contra Scripturam, Rom. vi., ubi dicit apostolus quod non sunt facienda mala ut bona eveniant; et Eccli. xv. 21, 22, Nemini mandavit impie agere et nemini dedit spacium peccandi; non enim concupiscit multitudinem filiorum infidelium. Aliter enim Deus non odiret peccatum, quod tamen Scriptura crebro attestatur. Unde et hanc opinionem patenter refellit sapiens Salamon, Prov. iii. 27, 28, sub hiis verbis, Noli prohibere benefacere eum qui potest; si vales et ipse benefac. Ne dicas amico tuo, Vade et revertere; cras dabo tibi, cum possis statim dare. Et ad idem reducit dominus Ardmachanus, libro septimodecimo de Questionibus Armenorum, quotlibet auctoritates pulcerrimas Scripturarum; quia aliter concedi oportet quod prima veritas necessitat homines ad peccandum, cum tanta necessitas absolute non poterit causari ab aliquo citra Deum. Et sic domini principaliter "
9613,418,12,115,"bottom","constiparentur militibus ad sui custodiam, ne Deus preveniens omnem actum prius impellat hostes pro illa mensura volentes in ipsos irruere; et illud nephas principalius timerent quam facinus inimici, quia sciunt homines non posse ipsos invadere, nisi impellantur a Deo previe necessitante ad taliter invadendum. Et per idem mariti principaliter adhiberent custodiam suis uxoribus ne Deus impellat adulterum prius nolentem concumbere cum uxore. Et sic generaliter pollitici penas statuerent, hortarentur, et consulerent principaliter et pure superflue contra Deum; cum ipse absolute necessitat ad cuncta scelera facienda. Ex talibus deduccionibus ad impossibile credit Augustinus, octavo super Genesim ad litteram, xxxi., quod non sit possibile creaturam esse Deo sine temporis inicio coeternam."
9614,418,13,115,"bottom","CAPITULUM XIV."
9615,418,14,115,"no","SED quia introducitur materia de necessitate futurorum tacta superius, sexto et septimo capitulis, et duo precipui doctores nostri ordinis, scilicet, dominus Ardmacanus et Doctor Profundus, videntur in ista materia discordare; necnon inter omnia dubia Scripturarum videtur illud esse maxime scrupulosum in tantum quod rotatur communiter in disputacionibus plebeorum; ideo restat declaracioni illius dubii paululum insistendum: sciencia enim, secundum Lincolniensem, gaudet extraneis."
9616,418,15,115,"no","In primis quidem suppono cum doctore secundo quod omnia que evenient sit necessarium evenire. Secundo suppono"
9617,419,1,116,"bottom","quod Deus preveniendo coagat cum quolibet agente secundo ipsum necessitando ad quemlibet actum suum. Et tercio suppono, tanquam necessarium pro concordia disponenda, supratactam distinccionem de necessario, quod aliquod est necessarium ex supposicione et aliquod est necessarium absolute. Necessarium ex supposicione est quecunque veritas habens causam eternam ex qua sequitur formaliter ipsam esse; ut me currere sequitur formaliter ex Deum velle me currere, et ita de qualibet eciam contingentissima veritate. Nam omne peccatum oportet necessario penam consequi, et racione bonitatis immense occasionaliter multis modis proficere; et per consequens Deus vult eternaliter tam penas huiusmodi quam profectus: et per consequens, vocando peccata propter esse consequens veritates, sequitur quod respectu omnis peccati sit veritas eterna; ex qua sequitur formaliter saltem logice ipsum esse. Et patet modus loquendi secundo Phisicorum: et isti modo loquendi innititur sanctus Thomas, prima parte, questione xix., articulo iii. ..., et alii duo doctores concorditer cum Scriptura. Quare, rogo, non diceretur omnis effectus habens causam completam, ex qua formalissime sequitur ipsum esse, fore ut sic necessitatum ad esse? Secundum membrum de necessario absolute a cunctis conceditur, cum necessarium absolute, cum sit descriptive veritas que non potest non esse, est in re divina essencia, licet sint quotlibet veritates tales in Deo formaliter condistincte."
9618,419,2,116,"top","Istis premissis, patet, cum primus doctor intelligit de necessario absolute et secundus intelligit omnem effectum esse necessarium dumtaxat ex supposicione, quod sentencie non repugnant; sed quecunque Scriptura vel sana doctrina doctoris, que videtur hiis duabus primis supposicionibus "
9619,419,2,117,"bottom","obviare per distinccionem supposicionis tercie, concordantur. Nam nisi necessitas ex supposicione foret ab Auctore veritatis sentencialiter approbata, non diceret, Mat. xviii. 7, Necesse est ut veniant scandala; et Luc. xxiv. 44. Necesse est impleri omnia que scripta sunt in lege Moysi et prophetis et psalmis de me. Et tamen, cum omnia talia dependent a creaturis, quas contingentissimum est non esse, patet quod contingentissimum et necessarium non repugnant. Nec sequitur ex isto quod Deus necessitat aliquem ad peccandum, ut luxuriandum, iniuste occidendum, vel aliter operandum. Pro quo notandum quod in omni actu iniusto est quedam deformitas, obliquitas, vel peccatum, preter subiectum actus cui deformitas talis inest; et Deus ad omnem actum talem necessitat, cum sit bonum, sed nec facit peccatum nec necessitat ad peccandum. Nec sapit ista sentencia nisi philosophis qui vident quod omnis actus vel creatura mala moraliter est accidentaliter solum mala: ut omnes actus extrinseci, sicut occidere, procreare, et actus ceteri sunt solum mali moraliter propter maliciam voluntatis; quia, ablata illa malicia, non restat quid moraliter foret malum; cum libertas arbitrii non primo residet in natura corporea, sed solum in natura intellectuali que potest indivisibiliter super se voluntarie reflectere actum suum. Et quoad actus intrinsecos voluntatis, cum individuantur a subiecto et bono volito, patet quod possent manere iidem et cum bonis circumstanciis boni moraliter, ut omne velle creature possibile posset perfici cum circumstanciis bonis moraliter. Nam velle procreare, occidere, vel quemcumque actum extrinsecum signandum facere, posset homo nedum merendo sed et actum extrinsecum prosequendo; ut patet, posito coniugio cum voluntate licita procreandi, vel potestate iudiciaria reos merito occidendi, et sic de omni bono quod homo intrinsecus potest appetere. Nulla quidem creatura potest appetere Deo simpliciter coequari; sed potest in modo appetendi deficere, "
9620,419,2,118,"bottom","qui defectus si relinqueretur penitus impunitus, sic peccans relinqueretur alter deus propter carenciam correctoris. Sed pena essencialis consequens taliter presumentem arguit veritatem rectificantem, superius esse Deum. Sic ergo Deus causat omnem actum voluntatis vel intellectus, et a pari omne opus extrinsecum, ut occisionem, procreacionem, vel quodlibet aliud populi predicamentum. Et cum non potest iniuriari cuiquam vel peccare, cum in defectu modi creature stat peccatum formaliter, quandocunque ergo aliquis luxuriatur, iniuste opprimit, vel occidit, omnem talem actum facit Deus, sicut ad illum necessitat. Politici ergo cavent attencius consulendo ne defectus modi agendi creature ex peccatis proximi, gignat ipsis iniuriam; cum sciunt omnes passionem et mortem non eis inferibilem."
9621,419,3,118,"top","Sed constat mihi quod contradicentes remurmurant in hoc quod 'Deus, si necessitat ad actum ydolatrie, fornicacionis, periurii, vel alterius actus inordinati ex defectu circumstancie debite racione, cum sciat deformitatem necessario consequi et poterit impedire, videtur esse peccato consenciens et per consequens reus culpe.' Hic dicitur quod non sequitur, 'Deus facit actum incestus, ydolatrie, periurii, vel iniurie cuiuscumque; ergo luxuriatur, ydolatratur, periurat, vel cuivis iniuriatur;' sicut patet rudi metaphisico qui videt non consequi, 'Si Deus vel alia causa facit causando actum animi vel alium actum correlatum, tunc sic vult, intelligit, sentit, vel extrinsecus operatur.' Sed bene sequitur quod graciosissime facit omnem actum huiusmodi positivum. Et per idem non sequitur quod Deus facit homines luxuriari, iniuste opprimere, vel peccare, licet faciat ipsum actum in quo cum obliquitate animi peccatum huiusmodi est fundatum: nec ponit vim, sive loquens precedenter ponat terminos vel sequenter; quia intelligendo simpliciter idem est, Petrum periurari fit a Deo, et Deus facit Petrum immodaliter periurari. Illi autem qui ponunt in talibus variacionibus terminorum "
9622,419,3,119,"bottom","gigni varie sensum compositum et divisum, distinguunt et concedunt sensum divisum quod actus talis iniurie et non illa iniuria fit a Deo. Sed in illa contenciosa logica non habitat difficultas. Et patet quod non oportet consulere ne Deus inpellat inimicum ad opus nepharium perpetrandum, cum scitur certissime quod non potest; sed proximi malicia est timenda, Deique liberalitas collaudanda. Et si gravetur quod Deus iniuriantem facit occidere, sicut adulterum necessitat procreare, conceditur conclusio, cum similibus predicatis que de se peccatum non sapiunt. Verumtamen cum omnis talis necessitas non cogit peccantem sed ponit in libertate sui arbitrii tam actum facinoris quam eius oppositum, patet quod ex ista summa non excluditur racio meriti vel demeriti."
9623,419,4,119,"top","Difficultas autem scholastica stat in istis: videre primo que predicata peccatum sapiunt, ut negetur Deum ipsum facere vel causare, sicut patet de istis et sibi similibus, luxuriari, impellere implanare, ydolatrare, iniuriari quomodolibet vel peccare: secundo videre que predicata sunt propria creaturis, ut ymaginari, loqui, progredi, et redire; et utraque istorum generum neganda sunt de Deo formaliter predicari: tercio videndum est que predicata in signis secundum analogiam vel equivocacionem sint Deo communia et creatis, ut movere procreare, et occidere, et istis similia; et illa ad sensum equivocum concedenda sunt Deo competere, et per locum a maiori predicata que sunt Deo propria, que omnia concedenda sunt ad sensus suos Deo inesse formaliter. Et patet quod non sequitur, 'Si duorum convertibilium unum fit a Deo, tunc Deus vult vel facit et reliquum.' Nam peccatum et pena peccati mutuo convertuntur, de quibus, concedendo esse ad sensus equivocos, manifeste patet instancia. Ideo, ut alias dixi, consequencia pene ad culpam est a Deo volita, non autem antecedencia correlata; nec oportet, si Deus velit illud consequens, quod velit positum illud antecedens. Econtra "
9624,419,4,120,"bottom","autem de peccato sequente in penam peccati prioris, antecedens est a Deo volitum, et consequens non volitum ab eodem."
9625,419,5,120,"top","Sed ad hoc semper ingenium humanum obtunditur, quomodo non dicitur Deum velle illud quod eternaliter ordinat esse bonum et secundum primum esse suum scit et ordinat tam multipliciter suis proficere. Sed ad illud patet ex dictis alibi quod secus est de effectu et defectu secundum condiciones oppositas. Nam omnis effectus in quantum huiusmodi placet Deo secundum esse primum, quamvis secundum deesse (quod a vulgo vocatur equivoce esse secundum) sibi displiceat: econtra autem omne peccatum moris dictum formaliter secundum deesse (quod a quibusdam esse primum peccati dicitur) non placet Deo, sic quod propter defectum sue entitatis nec habet Deus volicionem nec nolicionem defectus huiusmodi. Sed quoad profectus qui ex Dei ordinancia inde proveniunt (qui a quibusdam dicuntur esse secunda peccati) dicuntur a Deo volita, sed varie consequenter: ut quidam concedunt simpliciter omne peccatum esse a Deo volitum, vel quia ab eo est permissum cum poterit prohibere, vel quia profectus inde proveniens placet Deo. Alii autem dicunt, quod esse secundum peccati est beneplacite a Deo volitum: nec ex hoc sequitur, propter defectum esse primi, quod peccatum aliquod placet Deo; sed est fallacia a quoad simpliciter. Tercii autem, satis probabiliter mihi, dicunt quad omne peccatum placet Deo, non quia placet Deo quod quis peccet, sed quia placet Deo quod peccatum occasione accepta proficiat; et ita, si duorum convertibilium alterum placet Deo, tunc et utrumque, licet dispariter. Et sic non sequitur, 'Peccare Petri vel eius peccatum (quod idem est) placet Deo, ergo placet Deo quod Petrus peccet, quod peccatum suum sit, vel sit de convertibili predicato;' quia omne tale predicatum innuit quod peccatum secundum esse primum Deo complaceat, quod non potest iusticie summe competere. Et tunc est labor discernere, que proposiciones concedi debeant, que negari, "
9626,419,5,121,"bottom","potissime cum modis nimis inutilibus possent sophistice variari: ut, licet idem sit peccatum esse et esse peccati vel peccatum, concedi tamen debet quod peccatum ac esse peccati placet Deo, et cum hoc negari quod peccatum esse placet sibi, cum non placet Deo esse taliter quod quis peccet. Et occasione sophisticacionis huiusmodi evitande dicunt aliqui quod velle est equivocum ad permittere, consulere, proponere, vel placere; et racione illius dicit Gregorius quod peccatum Adam est necessarium atque felix, eo quod utilitatem et felicitatem maximam occasionaliter fecit sanctis."
9627,419,6,121,"top","Unde querenti quare Deus non prohibuit peccatum cum potuit, respondetur quod magnum bonum est humano generi et toti mundo (ut patet posterius) quod creaturam racionalem permiserit sic peccare: nec decuit bonitatem divinam vetare omnem creaturam racionalem penitus ut non peccet. Pro cuius declaracione ymaginemur pium patrem, magistrum, et dominum dicere creato subdito predilecto, 'Ecce premunio te de omnibus malis sive periculis precavendis, consuloque quod sub pena dampni notati nichil horum perpeteres; cum dedi tibi virtutem et graciosam assistenciam, quibus non potuerunt adversantes extrinseci te gravare nisi tu ipse primo volueris vecorditer consentire. Verumtamen ex condicione tue libertatis tam nobilem et excellentem te ordino quod habeas in libera potestate quidquid volueris, vel bonum vel malum, peragere, assecurans quod racione excellencie mei, gradus quorsumcunque converteris, coassistam, conservans et cooperans in quolibet positivo, non impellens vel violentans ad aliquid, sicut nec permittens aliquid nisi forte in penam peccati, quo succubueris indebite ex te ipso.' Taliter, inquam, agit Deus cum homine, ut patet ex processu generis. Et istam sentenciam videtur mihi sapiens Ecclesiasticus, xv. 11-19, adnotare: Non dicas inquit, Sapientia per Deum abest; que "
9628,419,6,122,"bottom","enim odit ne feceris: ne dicas, Ille me inplanavit (id est, decepit vel in errorem duxit). Et sequitur causa, Omne enim execramentum erroris odit Deus. Et sequitur, Deus ab inicio constituit hominem rectum et reliquit eum in manu consilii sui; adiecit mandata et precepta sua: si volueris mandata conservare, conservabunt te et in perpetuum fidem placitam servare. Apposuit tibi aquam et ignem: ad quod volueris porrige manum tuam. Ante hominem vita et mors, bonum et malum: quod placuerit ei dabitur illi. Et subditur causa huius: Quoniam multa sapiencia Dei, et fortis in potencia, et videns omnia sine intermissione."
9629,419,7,122,"top","Ex istis verbis plane videntur tria patescere: primo quod Deus sapientissime creavit hominem iustum cum libertate arbitrii; secundo quod non prevenit cogendo voluntatem ad aliquid nec permittens quidquam cogere ipsam, nec eam servantem regulam unquam deserit; tercio quod non necessitat vel incitat ad peccandum, cum odit peccatum, ut patet hic Zach. viii. 17, Unusquisque malum contra amicum suum ne cogitetis in cordibus vestris, et iuramentum mendax ne diligatis; omnia autem hec sunt que odi; dicit Dominus. Et Apok. ii. 6 dicitur angelo ecclesie Ephesine, Odisti facta Nicolaitarum que ego odi. Et sic iniquos et peccatores dicitur omnes odire et despicere in Scriptura, et per consequens plus peccatum; ergo non ordinat ipsum esse: cum omne per accidens sit reducibile ad pure per se, et Deus per accidens odit creaturam peccantem, est dare unum quod Deus per se et primo odit; quod non est fingibile aliud a peccato. Non ergo facit illud quia nichil suorum operum pure odit. Item, tunc peccatum serviret Deo, et per consequens homo potest simul Deo servire debite et peccato; consequens est contra sentenciam Salvatoris, Nemo potest duobus dominis servire, ut exponitur supra, secunda capitulo. Si enim placet Deo quod "
9630,419,7,123,"bottom","homo peccet, placet sibi quod peccato serviat; et per consequens ut sic serviens servit Deo. Item, si Deus vult peccatum esse et peccatum est factibile (ut patet Ioh. viii.) sequitur quod facit peccatum. Et cum omnis qui facit peccatum servus est peccati, secundum Veritatem, Ioh. viii. 34, sequitur quod Deus serviens peccato non sit summus dominus, sed peccatum; quod est contra declarata secundo capitulo. Item, ex quo placet Deo quod homo peccet, sequitur quod potest precipere me peccare; et patet quod hoc facto debeo parere mandato Domini; et per consequens, cum debeo sic peccare, sequitur quod non peccatum sed meritum sit peccatum. Nam si Scripture et racioni debemus credere, patet quod quicunque servaverit mandata Domini, de tanto diligit et meretur, cum nemo sane dicit quod quis iuste dampnatur quia facit quod debuit ex precepto. Nec videtur fingibile quin, si Deus diligit quod quis peccet, potest illud ostendere et precipere ut opere compleatur. Item, si Deus velit quod homo peccet, hoc vellct potissime propter bonum inde consequens, vel perfeccionem vel pulcritudinem universi; sed cum omnis Dei actio sit nostra instruccio, sequitur quod liceret nobis tamquam filiis imitacionis taliter sequi Deum, faciendo (scilicet) mala ut bona eveniant: consequens contra doctrinam apostoli, Rom. v. et vi. capitulis. Si ergo nos non debemus appetere media illicita propter fines licitos, quanto magis Deus omnipotens, in cuius potencia est ordinare omnem finem utilem per media licita et honesta, non diligeret peccatum propter finem licitum et honestum; ymo, si diligenter inspicimus, sequitur quod nullum peccatum potest esse illicitum, quia summo Domino licet facere omne bonum scibile quod oculis suis placet: consequens tamen contra Scripturam cum racione morali ponentem peccata esse turpia et illicita; ut patet de arguicione Herodis per sanctum Baptistam asserentem quod non licet sibi habere uxorem fratris sui, Marc. "
9631,419,7,124,"bottom","vi. 18, quia Levit. xx. 21 scribitur Qui duxerit uxorem fratris sui rem facit illicitam. Cum ergo ex ista opinione sequitur quod licet cuilibet peccatori quodcumque facinus perpetrare, cum placet Deo quod ita faciat: consequens contra omnem religionem et horrorem piis auribus incussurum, cum tunc esset iniquitas principalissime aput Deum: sed apostolus, Rom. iii. 6, dicit, Absit. Item, omne quod Deus dat alteri, sive sit substancia sive accidens, vere donat; sed non est possibile Deum donare peccatum aliquod creature; ergo nec dare: sed cum omne quod Deus facit creaturam habere ipsum, ut sic, dat eidem, sequitur quod non potest facere creaturam suam peccare, habere peccatum, vel deficere in moribus, quod est idem. Assumptum patet posterius. Nam gracia, fides, - ymo, cecitas, pena, et omnia accidentalia que Deus inmittit homini, - sunt graciosa dona Dei, cum neminem punire poterit nisi misericorditer et graciose puniat, ut patet alibi. Numquid ergo concedi poterit quod peccatum huiusmodi sit donum Spiritus sancti? Constat quod non, cum Deus nulli faciat graciam, nisi de quanto gratificat; sed dando peccatum homini, ut sic, ipsum abicit, non acceptat: patet ergo quod cum omni dato vel dono a Patre luminum descendente stat gracia gratificans, que tamen non repugnat peccato formaliter, patet quod ipsum non potest fingi racionabiliter datum Dei. Nec video quomodo peccans primo, ut Lucifer, Adam, vel alius, sit racionabiliter increpandus, si a Deo necessitatur aut cogitur sine suo precedente demerito ad peccandum, sic quod inclinancia Dei preveniendo inevitabilitans ad defectum, sit forcior omni data potencia resistiva. Istam prevencionem non credo esse catholicam, impossibilem Deo bono, cum secundum apostolum, 1 Cor. x. 13, Deus fidelis faciet cum temptacione proventum. Revera infidele factum esset et subdolum introducere creaturas in orbem et post inducere super eas temptaciones ad malum, ut pereant, "
9632,419,7,125,"bottom","sic quod non potuerunt resistere. Item, Deus nullum ens facit nisi cuius exemplar eternum habet intrinsecus; sed non habet exemplar talis defectus in moribus; ergo non facit defectum huiusmodi."
9633,419,8,125,"bottom","CAPITULUM XV."
9634,419,9,125,"no","SED videtur quod 'dicta necessitas tollit libertatem creati arbitrii, cum sapiencius esset Deum non cooperari cum homine in quolibet actu malo: tunc enim homo esset liberior, et Deus inculpabilior, non faciendo nec creaturam suam necessitando ad actum quem prius prohibuit. Angelus enim improvide movisset ad actus quos sciret esse malos atque prohibitos, et per consequens esset culpabilis. Numquid ergo dominium Dei et eius excellencia ipsum eximunt ne sit culpabilis legem propriam infringendo et dando peccatoribus excusaciones coloratissimas in peccando? cum quilibet homicida, mendax, latro, ydolatra, vel adulter vere diceret (iuxta predictam sentenciam), Deus me necessitat ad omnes istos actus nepharios pro perfeccione pulcritudinis universi.'"
9635,419,10,125,"no","Hic dicitur quod creatura racionalis est tam libera sicut creatura aliqua potest esse, licet non possit equari libertati summi Opificis; cum sit tam libera quod cogi non poterit, licet tam Deus quam bonum infimum ipsam necessitare poterit ad volendum. Necessitacio quidem non dicit nisi, naturaliter primum antecedens ad consequens quod necessitari dicitur, cum quo non potest dictum consequens evitari; et sic necessitatur quelibet creatura beata felicissime ad volendum, et generaliter quelibet voluntas creata ad quemlibet actum suum, sicut patet de causa completa cuiuslibet talis actus. Verumtamen est in potestate libera sic volentis facere quod non sit aliqua talis causa. Quamvis enim Deus non sit sub potestate beati, quilibet tamen beatus citra Christum habet potenciam qua potest facillime ante beatitudinem"
9636,420,1,126,"bottom","facere quod Deus eum sic moveat ad fruendum. Et per consequens omnis creatura par vel inferior voluntate, quantum ad eius movenciam et ad possibilitatem declinacionis illius movencie, volendo oppositum, facilime sue subiacet potestati. Et sic quelibet voluntas creata simul cum necessitate est utrobique libera, libertate contradiccionis et libertate immuni a coaccione possibili. Cogere quidem importat reinclinanciam coacte potencie appetentis simul oppositum illius ad quod sic cogitur. Et si obicitur quod voluntas perplexa secundum doctores coacta dicitur, videtur tamen quod coaccio referribilis est ad corpus cui voluntas compatitur: ut volens proicere merces in mari nunc vult et nunc non vult ipsas proicere; ideo referendo ad diversas partes temporis dicit sapiens, Prov. xiii. 4, Vult et non vult piger. Nam si pro eodem instanti volo merces istas vel confuse vel distincte proicere, pro illo instanti non volo istas non proicere, cum contradiccio non potest esse volita; sed movente periculo volo ipsas proicere, et statim instanter, dum speratur evasio, nolo ipsas proicere. Et propter indistinccionem instancium putatur eronee illos actus anime fore simul. Vide de Perplexitate. Patet ergo quod non sequitur quod voluntas cogitur, licet inclinatur ex coaccione corporis vel causa consimili ad volendum. Unde patet quod necessitatus a Deo sine remurmure ad virtuose voluntarie conversandum non pocius cogitur quam grave, leve, vel corpus neutrum cogitur ad motum sibi naturalissimum, vel quam beatus cogitur ad volendum suam beatitudinem, vel alia quelibet creatura cogitur appetere ipsammet esse. Unde errant turpiter qui putant omnem necessitacionem creature esse sui coaccionem, licet quandoque ad sensum equivocum necessarium necessitas vel necesse dicat coaccionem quod discerni poterit ex adiuncto."
9637,420,2,126,"top","Nec ista dicta sapiunt ignaro qui non videt quomodo omnia preterita vel futura sunt suo tempore presencia. "
9638,420,2,127,"bottom","Videns quidem istam notabilem veritatem satis percipit quomodo beati, cum sint viatores peccabiles, possunt non esse quotlibet miseriis viancium fatigati et finaliter condempnari, cum Deus, qui est ante esse illorum, non absolute necessitatur ipsos producere. Et cum illi tempore suo sunt viantes non absolute necessitati ad merendum, patet totum residuum. Nam nec Deus nec creatura potest a tali posse excidere, ut nunc possum non fecisse, sicut Deus nunc potest mundum non fecisse, et omnem actum quem feci possum nunc et semper contingentissime non fecisse; et sic de talibus in quibus adverbium determinat verbum potencie. Nec ex isto sequitur quod de preterito potest fieri non preteritum, vel quod idem verbum vel opus individuatum a tempore repetatur, et sic de similibus que ignari replicant in ista materia. Putant enim, si creatura fuerat et Deus potest eam facere non fuisse, tunc de preterito potest facere non esse preteritum; ac si sic arguerent, 'Hoc non est, et Deus potest facere illud esse, ergo Deus potest facere idem simul esse et non esse.' De quidem significans circumstanciam cause presupponentis faccionem, implicare facit in sensu composito quod Deus potest facere rem esse preteritam, et cum hoc post eandem rem non esse preteritam; quia aliter, si Deus faceret creaturam non esse preteritam, non de preterito illud faceret, sicut ex nocte dies non fieret nisi nox illa precederet. Et patet quod a privacione forme materialis ad eius habitum non potest esse regressio. Tanta ergo contingencia est in quibuscunque creaturis preteritis quanta in aliquibus nunc futuris. Et tam certi sunt beati continue de futuris nobis ambiguis, cum vident ipsam in Verbo, quam certi sunt de quibuscunque preteritis, cum apud Deum, penes quem debent huiusmodi mensurari, sit tanta certitudo et contingencia utrobique. Nos autem, nichil scientes nisi desuper nobis datum, de nobis preteritis quorum noticiam Deus nostre impressit memorie "
9639,420,2,128,"bottom","habemus evidentem noticiam, servata memoria; de futuris autem post nostram consideracionem habemus a Deo probabilem coniecturam ex sensacione causarum secundarum, cum universali experimentali quiescente in anima, vel aliter de illis aut absconsioribus noticiam specialius revelatam: et ideo dicit Annomius super secundo Peryermenias quod sciencia futurorum est noticia diis reservata."
9640,420,3,128,"top","Et patet quod profuisset plurimum domino Ardmacano de modernioribus prolapsis a via veritatis in errores turpissimos, quod notasset terciam sapienciam capitulo sexto superius annotatam, quomodo aput Deum omnia sunt presencia: tunc enim videre poterant quod Deum, mundum, et omnia que fuerunt sit contingentissimum ad utrumlibet fuisse; tunc non involvisset se in illis argumentis de necessitate futurorum, in quibus doctor, libro sextodecimo de questionibus Armenorum, secundo et quarto capitulis, dicit se viginti annis ut plurimum studuisse, concedens finaliter, si bene habeo, quod Scriptura sacra poterit esse falsa, quod Veritas incarnata potuit falsam sentenciam predicasse et tam seipsum quam alios multipliciter decepisse, tercioque quod nulli beati vident intuitive in Verbo quod effectus aliqui sunt futuri. Non dubito quin horum trium opposita sunt tam necessaria quam necessarium sit mundum esse vel Deum aut aliud prefuisse. Est ergo absolute necessarium si Christus vel Scriptura sacra aut liber vite, quod idem est, quidquam asseruit, tunc ipsum secundum formam assercionis est necessarium evenire; quia Ioh. x. 35, 36, legitur Veritatem sic alloqui Phariseos, Non potest solvi Scriptura; quem Pater sanctificavit et misit in mundum: solveretur quidem si post eius publicacionem et fidei adhibicionem falsa vel instabilis sit reperta. Celum quidem et terra transibunt varie transmutata; sed "
9641,420,3,129,"bottom","verba Veritatis, que sunt vera sentencia quam ipse asseruit, non poterunt sic transire, quia secundum apostolum, 2 Thim. ii. 11-13, Fidelis sermo: nam si mortui sumus, et convivemus; si sustinebimus, et corregnabimus; si negaverimus, et illenegabit nos: si non crediderimus, ille fidelis est; negare se ipsum non potest. Non audeo dicere quod hec triplex condicionalis apostoli, cuius prefacio est fidelis sermo sit mere inpossibilis, sic videlicet, quod potest esse facilime, quod mortificemus membra nostra imitando Christum ne profluant in peccata, eciam usque ad mortem continue, et tamen quod in fine Deus dampnet nos eternaliter pro mercede; et quod sustinebimus tribulaciones et angustias usque ad finem vite propter iusticiam, et tamen cum hoc in fine annichilabimur pro labore; et tercio quod negemus Christum nequissime blasphemando et per totam vitam nostram scelere gravissima perpetrando, cum hoc tamen quod in die iudicii retribuat nobis premium beneficum infinitum. Ista credo esse verba de quibus post, eodem capitulo, Noli verbis contendere: prophana autem et vaniloquia devita. Ubi, queso, haberemus spem tutam ut anchoram et firmissimum solacium de promissione et iureiurando, de quibus apostolus ad Hebr. vi. 18, dicit quod sunt due res immobiles, quibus impossibile est mentiri Deum, si potest esse cum implecione mandatorum Dei ad regulam quod sic implens eternaliter puniatur, et provocans Deum peccatis gravissimis beatissime premietur? Deliramenta sunt ista et Christiane fidei nimis contraria."
9642,420,4,129,"top","Credimus itaque connexionibus Scripture quod sunt absolute necessarie, sed quod non sit necessarium nisi ex supposicione Scripturam aliquid affirmasse, ut iam potest esse quod Christus non asseruit negacionem Petri vel cuiuscumque alterius quod predixit, sicut habet quiscumque concedere qui non incarcerat omnia presencia in instanti; et sic beatus cum videt se esse beatum et eternaliter beatificandum, leges, "
9643,420,4,130,"bottom","quia Dei iura, et ceteras veritates omnino immobiles, est securus sine charta superaddita de hereditate perpetua. Quod si obicitur quod beati semper timerent, cum sciunt se eciam nunc posse delinquere et dampnari, conceditur assumpta conclusio, cum timor Domini sanctus permanet in seculum seculi. Verumtamen beati evacuaverunt timorem penalem filiali servato, cum sciunt se esse in statu cui repugnat coesse vel succedere mortem, miseriam, vel peccatum: et ad illum sensum dicunt sancti quod beati sunt immortales, impeccabiles, et impunibiles, non quia non possunt in talia, sed quia sunt in statu cui repugnat coassistere vel succedere tales miserias. Viantes autem in gracia gratum faciente secundum preentem iusticiam licet sint in statu cui repugnat mortale piaculum: non tamen repugnat penalitates multas sibi coesse et dampnacionem eternam succedere. Ideo securitas patrie est maxima pars beatitudinis secundum multiplex testimonium, cum secure replet omni bonorum genere pro suo perpetuo et plene pellit omnes miserias. Et si inveniantur doctores vel Scriptura ponere huiusmodi negativas, 'Beati non possunt delinquere ecclesiam,' modificande sunt negaciones ad sensum compositum et statum beatitudinissicut supra; et certus sum quod nemo inveniet aliam solucionem argumentorum de necessitate futurorum, etsi per tam diutinam vitam sicut vixit Mathusalem studuerit quantumlibet diligenter. Vere quidem concluditur quod omne futurum ex preordinancia Dei est necessarium evenire; sed sicut potest esse quod Deus non sic preordinavit, quod Christus vel Scriptura sacra non sic asseruit, nec quod eius discipulus promulgavit, sic potest esse quod prophetatum a Christo vel eius discipulo non contingat, et est paritas contingencie utrobique."
9644,420,5,131,"no","Alia autem subterfugia que finguntur ab aliis nimis gravant, ut hii dicunt quod Christus non potuit quidquam factibilium absolute asserere vel docere, et nichil scivit de futuris et conting ibus quoad humanam scienciam, vel si scivit prohibitus fuit a Deo vel actualiter considerare sibi cognitum vel adextra detegere, ne forte imponat necessitatem ex sua consideracione vel predicacione. Nos autem credimus Christum absolute actualiter scivisse humanitus omnia futura, et passionem suam, Iudeorum punicionem, diem iudicii, et cetera misteria simpliciter predixisse, sicut verba sacramentalia et veritates alias, ut sonat sensus litteralis Ewangelii, simpliciter predicasse. Aliter enim omnisciens non diceret, Ioh. xiv. 29, Nunc dixi vobis priusquam fiat, utcum factum fuerit credatis. Ymo, foret conscius sibi ipsi, dicendo fidem simpliciter faciendo absolute et simpliciter quod voluit, solum condicionaliter affirmare: magna duplicitas in viro qui nobis precipit, Sit sermo vester Est, est, Non, non. Non ergo fuit duplicitas in qualibet doctrina huius Domini, qui non venit legem solvere sed implere, incipiendo continue secundum legem facere et docere. Apostolus autem dicit, 2 Cor. i. 18, quod non fuit in eo Est et Non, quia aliter fideles nimium titubarent. Quidam autem fingunt quod credulitas, assercio, vel actus huius speciei potuit fuisse non credulitas, et sic species mutari in speciem, et homo potuit noviter credidisse quociens voluerit sine hoc quod generet novum actum. Alii autem fingunt quod actus Christi eiusdem speciei cum nostro potest non fuisse, cum dependeat a futuro; sed non sic de nostris actibus. Inevidencia autem istorum et similium moveret ad consenciendum laudabili veritati."
9645,420,6,131,"top","Sed redeundo ad solucionem argumenti, dicitur quod liberum arbitrium potest sumi pro potencia volitiva data creato spiritui ad arbitrandum de bono et malo pro rectitudine conservanda; et cum ille spiritus corrumpi non poterit, patet quod illa potencia non potest desinere vel magis aut "
9646,420,6,132,"bottom","minus suscipere. Et ista est sentencia Anshelmi in libro sua de Gracia et libero Arbitrio capitulo iii. Et patet, sive accipiatur essencialiter pro illo spiritu, sive passionaliter pro proprietate que consequitur ad illum spiritum sicut passio ad subiectum; sed tercio accipitur pro sufficiencia qua virtuosus disponitur ad incedendum faciliter per viam iusticie. Et sic beati virtuosi vel naturaliter facilitati dicuntur esse plus liberi, dampnati vero peccatis irretiti vel aliter naturaliter difficultati dicuntur opposite minus liberi. Et ista videtur esse sentencia Augustini, Enchiridion viii. Et de illa videtur Veritas loqui, Ioh. viii. 36, Si filius liberavit vos, vere liberi eritis: et apostolus, 2 Cor. iii. 17, Ubi spiritus Domini, ibi libertas; quam libertatem exponit ad Gal. iv. 31, dicens quod illa libertate Christus nos liberavit. Sed quomodocumque loquatur, nemo dicit quod homo est liberior quia peccator, cum Christus impeccabilis sit liberrimus. Nec dicitur quod creatura libera citra Christum posset de Dei potencia esse tam libera quod omnino peccare non poterit, quia Deus non esset omnipotens si non posset creaturam talem permittere incidere in peccatum; et per consequens esset libera simul et non libera. Unde primam libertatem creature racionalis, sicut Deus non potest minuere, sic eciam nec augere. Et patet quod dupliciter potest aliquid denominari liberum, vel active, ut solum natura racionalis est libera, vel passive, ut effectus. Si enim actus voluntatis create, sicut et opus extrinsecum, dicitur liberum, quia precedit a libera potestate; quanto magis tota universitas creata erit libera quoad Deum. Et per consequens verum liberum et necessarium convertuntur in tantum quod peccatum eciam originale secundum Augustinum, primo Retractacionum xiii., non foret peccatum nisi eo ipso esset liberum, cum primus parens libere facit omnem "
9647,420,6,133,"bottom","talem defectum in posteris. Et patet quod si Deus sineret creaturam racionalem movere se libere sine coagencia vel necessitancia ad agendum, tunc simul esset liberior et non liberior, Deusque stultissime commutabit dando gloriam suam fabrice incapaci."
9648,420,7,133,"top","Et quantum ad inculpacionem Dei, patet quod non est color, si Deus facit actum malum, id est, actum qui ex defectu peccatoris cum quo Deus graciose coagit est sic malus, quod sit inde culpabilis; quia non facit illum esse malum, cum non facit nec auctorisat moralem maliciam, licet faciat iustissime malum pene. Cum ergo non potest habere superius sibi mercedem ut servitori tribuens, quomodo mereri poterit vel culpari? Si ergo homo potest facere malum bene, quanto magis hoc invenietur in iusticia coexemplante, que non potest facere bonum male. Non ergo esset Deus increpandus propter actum malum moraliter, nisi faceret illum formaliter, et non solum ut efficiens extrinsecum sive motor; tunc enim faciendo actum fornicacionis aut peccati, subiceret se formaliter illi actui fornicando: sed graciose conservat omnia naturalia sic agentis, et de tanto dicitur causaliter coagere cum eodem. Et sic credo doctorem intelligere quod, si Deus impelleret voluntatem apponendo vim vel applicando suam virtutem ad coagendum univoce actum malum, tunc ageret viciose. Nunc autem illabitur peccatori, conservans eum et omnem actum malum quem approbat, sicut et animam quam creat, et semen, cum parcium agencia naturali; et tamen deformitatem in istis entibus positivis nec facit nec approbat, quia tunc essent creature, quarum esse primum foret bonum de genere. Movere ergo Dei vel facere tales actus non est nisi graciose conservare substanciam sic agentem, approbando substanciam actus, sicut producit animam in semine adulterantis, quod semen lineat eo ipso quod natura creata naturaliter illud facit. Si ergo non concurreret cum actu aliquo creature hoc "
9649,420,7,134,"bottom","potissime foret de actu odii, quo blasphemus odit Deum, ut dicitur Ioh. vii. 7 et xv. 18. Sed cum nemo odit Deum nisi in membris in humanitate assumpta vel alia racione citra bonitatem summam (cum iuxta apostolum, 1 Cor. ii. 8, Si clare cognovissent, numquam Dominum glorie crucifixissent), patet quod odiendo Deum appetitur bonum simpliciter, et per consequens ille actus posset esse sic circumstancionatus quod esset nedum licitus et bonus de genere sed meritorius. Et per consequens, cum nulla sit natura quin posset esse a Deo, nisi effectualiter sit a Deo, patet quod actus et omne ens per se in genere sit a Deo. Non ergo increpemus Deum quod facit tot bona de nostris nequiciis, nec ex hoc quod sciendo nos peccare inprovide graciose interim sustentat substanciam et quidlibet positivum, permittens ignarum peccare libere. Si enim statueret legem quod creatura racionalis non poteret libere sic peccare, sequeretur nedum quod creatura talis mereri non poterit sed simpliciter non posset esse sine huiusmodi libertate."
9650,420,8,134,"top","Et si queratur quare non concurrit preservando ab actu illicito, dicitur, Cum Dominus sit graciose dans esse et quidlibet aliud creature, non potest iuste conqueri vel amplius vendicare, sicut ad Rom. ix. 21 exemplificat apostolus de figulo et luto: ymmo, credo quod Deus non potest iuvamen subtrahere nisi occasione data a priori demerito, ut Deus ideo non dat graciam vel iuvamen quia creatura que reciperet non est capax. Ideo impossibiles sunt casus quibus ponitur quod Deus permittat creaturam suam temptari amplius quam possit resistere, ut confitetur apostolus, 1 Cor. x. 13, Fidelis autem est Deus, qui non pacietur vos temptari supra id quod potestis. Et patet quod iste mundus non posset secundum; individuacionem ultimam procreari, nisi Deus permitteret sic peccare et ordinaret eternaliter de penis et remediis graciosis. Non ergo sequitur, 'Deus necessitat ad actum peccati signabilis, ergo necessitat ad peccandum.' Unde intelligendo "
9651,420,8,135,"bottom","personaliter concedi debet quod fornicacio, periurium, blasphemia, etc., fit a Deo; et illi quibus idem est quod Deus facit blasphemiam et cetera debent concedere quod Deus facit fornicacionem, blasphemiam, et huiusmodi predicata, licet neminem faciat fornicari; et sic de ceteris. Illi autem qui concipiunt signa simpliciter pro actu huiusmodi et defectu, habent concedere quod nec fornicacio nec blasphemia, etc., fit a Deo, nec Deus facit blasphemiam; nec est vis in ista logica, nec est difficile distinguere actum huiusmodi et defectum, dicente Augustino, primo Retractacionum, xv., quod homo tum non fecisset peccatum si voluisset. Patet, inquit, quod non est coactus facere; quia ergo voluit peccavit, eciam si non fecit actum extrinsecum quia voluit, peccavit itaque nec tale peccatum sine voluntate esse potuit, sed voluntate facti; non voluntate peccati, quod tamen factum peccatum fuit. Ecce, vult quod velle sit peccare, licet opus extrinsecum non sequatur. Et patet quod distinguit inter voluntatem et peccatum dictum formaliter, que simpliciter est defectus. Voluntas enim, ut ibi diffinit, est motus animi sine cogencia ad admittendum vel adipiscendum rem volitam. Et patet ulterius quod nulla pure creatura potest univoce cum Deo movere vel coefficere talem actum. Ideo propter equivocacionem agencie est homo vel angelus increpandus, quando a proposito facit actum malum moraliter in se ipso vel movet alios ut male faciant, quia non potuerunt sic movere nisi subicerent se inordinato actui de genere actionis et sic velint indebite. Deus autem nulli accidenti per se in genere potest subici nec velle quicquam indebite."
9652,420,9,135,"top","Ideo oportet theologum purgare mentis oculos et videre illapsum Dei et mocionem equivocam sine actu elicito, non ut peccet, sed ut naturam vel substanciam actus eliciat, tamquam "
9653,420,9,136,"bottom","summus Auctor primo sustentans quamlibet creaturam. Et patet quod Deus non dissolvit vel infringit legem propriam vel mandatum, sicut nec movet alios ad frangendum, nec movet ex sentencia verissima male interpretantes corruptum sensum elicere; ut in proposito ex dicto apostoli, Rom. v. 20, Ubi habundavit delictum superhabundavit et gracia, ceperunt pseudo occasionem nimis paralogistice concludendi quod facienda sunt mala ut bona eveniant: sed apostolus dicit, Absit. Et ideo sic scribit de eo princeps apostolorum (2 Pet. iii. 15, 16); Karissimus, inquit, frater noster Paulus secundum datam sibi sapienciam scripsit vobis, sicut in omnibus epistolis, loquens de hiis que sunt difficilia intellectui, que indocti et instabiles depravant. Per hoc quod est karissimus frater Petri patet quod non est reiciendus propter hoc quod non est conversatus cum Domino ut pseudo arguunt. Secundo patet quod non immiscet ex propriis falsa veris, quia in omnibus epistulis, etc.; et per consequens illud quod impingerant ex sentencia apostoli ad Romanos non sequitur, sicut indocti in philosophia et sacris litteris ac instabiles in fide et moribus ex ignorancia arguerunt. Et patet pro parte solucio ad obiectus domini Ardmacani."
9654,420,10,136,"bottom","CAPITULUM XVI."
9655,420,11,136,"no","SED quia ista materia videtur esse plurimum preciosa, cum secundum apostolum sit difficilis intellectu, nec omnes legentes doctores in ista materia plene concipiunt, ideo restat ulterius declarandum si ponatur in actu peccati necessitas ultra contingenciam ad utrumlibet, sicut videtur multis Doctorem Profundum dicere; ymmo, quod Deus velit beneplacite hominem peccare: contra quod superius est argutum; quia, ut dicit, omnis Dei permissio est eius bonum placitum, cum tam potens Dominus non permittit aliquid nec aliqualiter quod non placet. Maximum autem fundamentum in ista materia"
9656,421,1,137,"bottom","est de actu volicionis divine, quod non subsequitur sed precedit naturaliter quemlibet actum vel effectum ad quem dicitur relative. Ex isto quidem videtur sibi, libro tercio, quarto capitulo, quod omnis actus est inevitabilis creature, et per consequens nulla volicio creata est pure libera. Nec mirum si variet ab aliis in ista materia, quia tercio libro, capitulo vi., ponit quotlibet voliciones in Deo esse eternas essencias absolutas."
9657,421,2,137,"top","Ideo cum modicus error in principio, scilicet, in questione quid est huiusmodi voluntativum, facit variacionem maximam in opinione de passionibus, consequenter non mirum si variet a sapientibus qui ponunt omnes voliciones huiusmodi non esse absolutas essencias sed respectus. Volicio itaque Dei quandoque accipitur essencialiter pro illa communi essencia sic volente. Secundo accipitur personaliter pro tercia persona. Tercio pro nocione vel passione divine essencie vel persone. Et quarto pro relacione Dei volentis ad volitum quomodolibet condistinctum: et sic dupliciter, vel adintra, ut ad raciones coexemplares (et quelibet talis volicio est absolute necessaria); vel adextra, respectu effectus in suo genere (a quelibet talis volicio, licet non possit incipere vel desinere, est contingens). Et illam vocat sanctus Thomas, prima parte Summe, questione xv. et xix. habitudinem Dei scientis ad scibile; Doctor Subtilis vero dicit quod est relacio racionis; dominus Ardmacanus, libro decimo sexto capitulo v., de Questionibus Armenorum, dicit quod est conformitas Dei scientis ad scibile. Unde cum sciencia creature principalius dicit actum vel habitum quam relacionem scientis ad scibile, "
9658,421,2,138,"bottom","in Deo autem non est aliquod absolutum preter substanciam, multi negant relacionem huiusmodi esse scienciam; sicut dicunt quod omnis divina intelligencia, sciencia, vel volencia est realiter Deus ipse. Sed cum Deum velle datam creaturam existere sit contingens, et cuicunque veritati contingit ad votum nomen imponere, supponatur conformiter cum antiquis quod omnis talis contingens veritas sit volicio distincta formaliter contra Deum. Est iterum ulterior famosa dissensio, ut dominus Ardmacanus cum aliis dicit quod talis sciencia nichil causat: sed cum sapit fundamentum omne causatum et sit relacio superior previe requisita, videtur quod, sicut proporcio, sic et ista relacio causat quodcunque ad quod est previe requisitum. Sed et hoc supponitur ut magis pateat difficultas. Quinto vero accipitur essencialiter pro quocunque a Deo volito: ut nunc pro effectu (ut prima ad Thess. iv. 3, Hec est voluntas Dei, sanctificacio vestra; et Psalmo cxlii. 10, Doce me facere voluntatem tuam); nunc autem pro veritate eciam eterna volita (ut voluntas Dei est quod Christus non solvat legem vel peccet in aliquo). Et correspondenter volicio Dei accipitur quintupliciter pro signo volicionis intrinsece, ut dum Deus precipit aut prohibet, permittit, consulit, agit, est signum temporale volicionis eterne. Deus enim nichil potest precipere nisi volitum eternaliter esse in se vel suo proporcionali secundum speciem executum: ut Abrahe precepit, Gen. xxii., ymolare filium suum Isaac. Et indubie tercio voluit, cum meritorie fuit factum, verumtamen noluit, nec mandavit eum occidi gladio et comburi. Sed voluit Deum patrem ymolare Filium suum pro redemcione humani generis et, persona secundum deitatem impassibilem seruata immuni, humanitatem voluit occidi, herentem brachiis crucis cornibus, ut arietem inter spinosos Iudeos confederatos in malicia tanquam vepres. Sed longe post patris substanciam vidit illam humanitatem agnum innocentissimum sic herentem."
9659,421,3,139,"top","Et si obicitur de illo Ozee, primo capitulo, Vade, sume tibi uxorem fornicariam, et fac filios fornicacionum, dicitur communiter quod non preceptorie sed yronice fuit dictum; sicut illud Gen. iii. 22 a Deo dictum est angelis, Ecce, Adam factus est quasi unus ex nobis sciens bonum et malum, cum tamen peccato fuit factus insipiens. Sed per illam yroniam posset cognoscere temptans mendacium deorum, scienciam ex paricione suo mandato subdole promittentis, et talibus suggestionibus contra mandatum obligans amplius non parere. Talis enim locucio est crebrior in Scriptura: ut Iob ii. 9, dicit uxor, Benedic Deo et morere; per benediccionem malediccionem volens yronice intelligere, quam non audebat propter horrorem blasphemie expressius nominare. Sed videtur probabiliter posse dici quod preceptum sit Osee ad litteram sic nubere et filios procreare, cum stat specialiter ex mandato dato Dei quantumlibet sanctum ritus Iudaici mulieri tempore suo ydolatre, et sic spiritualiter fornicarie, matrimonialiter meritorie copulari, et filios qui post suo tempore sunt ydolatre procreare. Sic enim videtur quod Deus voluit hunc prophetam, sicut Iesaiam, Ieremiam, et Ezechielem non solum verbis sed operibus prophetare, quod (scilicet) sancti patriarche in synagoga germinant ydolatras quibus fuit possibilitas alio tempore fore sanctos. Et conformiter dicitur ad illud preceptum Veritatis, Marc. i. 25 et Luc. iv. 35, quando imperavit demonibus ut tacerent, docens per hoc neminem debere inardescere laudi proprie et specialiter ab indignis. Et consequenter, sicut demones demeruerant ostendendo excellenciam Veritatis, sic posset dici de sanatis, Mat. ix. 30 et Mar. i. 44, quibus precipitur ne cui dicerent, et tamen postea diffamarunt. Vel aliter docemur fugere inanem insolenciam nostre laudis nec aliorum magnificenciam de nobis extollere ad ostensionem proprie dignitatis. Et hoc videtur optativum modum, non imperativum, Salvatoris exprimere; et ita potest "
9660,421,3,140,"bottom","esse quod diffamantes miraculum non peccarunt. Et patet quod nihil potest precipere quod non velit in aliquo secundum speciem adimpleri. Et sic prohibicionibus iudicatur. Nam licet non voluit ne Adam de fructu prohibito (Gen. ii. 17) manducaret, voluit tamen quod non debuit comedisse, cum sit eterna veritas vere iusta; et voluit quod debuit non gustasse, ac quod secundus Adam vel iustus mandatum simile non solvisset: et semper innuitur possibilitas precepti et abstinencie a malo prohibito, et sic species, precepta et prohibita, secundum Scripture exigenciam limitata, tollunt ampullas sophisticas, quibus instant quod preceptum vel prohibitum, cum non sit, non est obligacionibus fundatum. Et conformiter de consilio est dicendum. De omni quidem peccato permisso est eterna Dei volicio ut ipsum iustissime puniatur, et de omni sua faccione vel opere habet eternam volenciam ut sic fiat. Notandum tamen quod preceptum vel mandatum nunc sumitur pro virtute, ut humilitate, caritate, vel alia; et illa vocatur iugum vel lex Domini (Mat. xi. 29, Tollite iugum meum super vos et discite, quia mitis sum et humilis corde; et Ioh. xv. 12, Hoc est preceptum meum, ut diligatis: invicem): et generaliter cuiuscunque mandati eterni implecio est preceptum. Secundo sumitur preceptum vel mandatum pro veritate vel lege eterna, ut sunt decem precepta decalogi, Ex. xx, sicut Deum esse colendum et veritates cetere affirmative vel negative. Quod autem preceptum sumitur pro actu precipientis, pro ipso supposito, vel vibrana vel aliter distrahenter circumloquendo, est ad sensum equivocum: ut preceptum est Adam quod non comederet de fructu vetito, ubi ipsum non comedere, cum non fuit, non fuerat res precepta, nisi forte quia hoc habet esse intelligibile, et precipitur eius observancia in effectu."
9661,421,4,140,"top","Premissa itaque equivocacione volicionis divine, suppositoque quod fiat limitacio ad formam qua Deus dicitur velle formaliter res adextra, videtur mihi quod nulla talis volicio "
9662,421,4,141,"bottom","potest poni essencia, sed quod racione solum a Deo distinguitur. Nam omnis essencia est creator vel creatura, secundum Augustinum in De ...; nulla talis volicio est formaliter creator vel creatura; ergo nulla est formaliter essencia. Minor patet eo quod, si formaliter esset Deus, tunc non esset distinccio inter voliciones inter se invicem atque Deum, nec prioritas nature inter divinam essenciam et easdem; cuius oppositum dicit doctor et alii videntes quomodo veritas est contingens, Deum velle quamcunque creaturam existere. Patet ergo quod volicio illa non est essencia per se in genere, quia tunc infinite creature, et per consequens universitas creata, essent simpliciter Deo coeterne. Item, tunc Deus esset composicius et proprie substancia habens potenciam ante actum: nam huiusmodi: voliciones forent potissime qualitates, et per consequensDeus haberet globum infinitum qualitatum, que sunt perfecciones aut bonitates eius secunde, quibus perficitur contingenter; et cum omne quale accidentale presupponit quid in genere, esset dare formam substancialem que sit actus quem consequitur talis qualitas contingenter; et cum omnis quiditas contingenter qualis presupponit essenciam, sicut questio Quid est questionem Si est, sequitur quod Deus esset univoce substancia habens potenciam ante actum. Deus ergo, cum sit tam equivoce ens cum singulis creaturis, non habet subiectus huiusmodi qualitati; quia aggregatum ex illis essenciis cum Deo, cum esset summe bonum, foret Deus, et sic infinite essencie forent Deus. Item, tales voliciones, cum sint essencialiter absolute, possent esse sine hoc quod essent volite creature; sed tunc non essent voliciones huiusmodi; ergo sunt voliciones huiusmodi contingenter: et non habebitur quid per se sunt nisi divina essencia; ergo non sunt essencie condistincte. Si autem non possunt esse sine creaturis "
9663,421,4,142,"bottom","quas referunt, non est fingendum quod non dicuntur ad aliquid et dependeant causaliter a creatis: et si possent non esse, ut doctor ponit in eis contingenciam primam liberam, non videtur quin possent desinere et iterato incipere, sicut alie causate essencie absolute; et sic omnibus mobilibus mobilior esset sapiencia nedum communiter per acquisiciones et deperdiciones respectuum, sed proprie per acquisicionem et deperdicionem huiusmodi qualitatum; et pari evidencia ille forent volicionibus distinctis volite, et sic reciproce infinite. Cum ergo illis positis oportet superaddere in Deo volenciam respectivam, que sufficeret cum volitis et divina essencia, illis non positis, videtur michi nimis erroneum tales omnes fingere propter inconveniencia que secuntur."
9664,421,5,142,"top","Ideo iuxta alias declarata est dare in Deo intelligencias, sciencias, et volencias, que sunt relaciones racionis subiectate in Deo sine dispari fundamento et terminate ad volita in suo genere; distinguunturque racione abinvicem, cum intelligencia sit entis vel unius absolutissime sub mensura essendi, sciencia sub racione veri, et volencia sub racione boni: et sic intelligencia qua Deus intelligit hominem vel aliam creaturam sub racione effectus est contingens, ut sciencia vel volencia correspondens, cum superaddit intelligenciam huiusmodi vel huiusmodi rei, aut esse intelligibilis noticiam intuiti in effectu; ut Deus absolute necessario intelligit hoc, quacunque creatura nude signata secundum esse suum primum, quod est esse intelligibile vel esse intrinsecum ydeale, et tamen contingentissime intelligit hunc hominem vel quamcumque aliam creaturam. Nec refert volentibus simpliciter intelligere utrobique, sive dicatur quod hanc creaturam Deus contingenter intelligit, vel Deus contingenter intelligit creaturam. Unde, posito quod non sit creatura, tunc Deus non intelligit creaturam, quia non legit intus in libro vite quod non est ibi simpliciter. Et cum nichil potest Deus intelligere nisi quod actualissime intelligit, patet quod raciones exemplares, quas "
9665,421,5,143,"bottom","absolute necessario intelligit, sunt eis accidentaliter creature. Et patet fallacia talis argucie, 'Omne quod Deus intelligit absolute necessario intelligit, omnem creaturam intelligit, ergo omnem creaturam absolute necessario intelligit;' ut in assimili, 'Omne quod est deitas absolute necessario est deitas, omnis creature causa est deitas, ergo omnis creature causa absolute necessario est deitas,' posito quod subiectum conclusionis intelligatur simpliciter. Aliter enim sophisticandum esset quod omnem creaturam absolute necessario Deus intelligit, sed non sic necessario intelligit aliquam creaturam; et tunc omnis creatura absolute necessario est, licet sit contingentissime creatura; et sic nulla creatura posset incipere vel desinere, licet posset incipere et desinere esse quelibet creatura. Ego autem elegi per terminos per se in genere vel connotantes esse secundum intelligere simpliciter illud esse, ut creatura est solummodo contingenter. Et tamen hoc quod est illa creatura est necessario absolute, quia pronomina sine qualitate essenciam mere significancia possunt indifferenter signare pro racione exemplari adintra, que realiter est divina essencia, vel pro re extra in proprio genere, ut patet anterius. Et super istis propter ignoranciam methaphisice et logice nimis inaniter clamant multi."
9666,421,6,143,"top","Ex istis videntur michi sequi alique veritates. Prima: Omnis intelligencia, sciencia, vel volencia Dei terminata ad creaturam in suo genere est eterna, infrustrabilis, et contingens, et per consequens a suo termino temporali causata. Quantum ad eternitatem, patet ex hoc quod Deus non potest incipere vel desinere quidquam intelligere, scire, vel velle; ex quo cum posicione creature sequitur quod quelibet huiusmodi sit eterna: et antecedens patet ex hac veritate, quod non est possibile quidquam fore vel fuisse nisi fuerit Deo presens; et cum sequitur, Si aliquid sit Deo presens, tunc ipsum intuetur, vult, et intelligit, sequitur conclusio quantum ad eternitatem huiusmodi racionum. Sicut ergo Deus nunc scit omne quod fuit et erit, cum nunc videt quod est pro suo tempore; sic "
9667,421,6,144,"bottom","eternaliter videt omne preteritum vel futurum. Unde Ier. xxxi. 3, In caritate perpetua ditexi te; et Ioh. xvii. 24 dicit assumpta Veritas quod Pater dilexit eum ante mundi constitucionem. Et hinc 1 Ioh. iv. 7, 19, hortatur discipulus predilectus, Diligamus invicem quoniam ipse prior dilexit nos. Vide in capitulo nonodecimo evidencias ad hoc idem. Et quod sit infrustrabilis patet ex hoc quod, si est, habet terminum respectu cuius dicitur; Deus enim non potest fantastice cogitare ut homo: sed si quidquam intelligit, vult, aut videt, tunc illud est, et per consequens nullus illorum trium actuum est frustratus. Et illud sonat Scriptura sepissime, ut Gen. l. 19, dixit Ioseph fratribus, Numquid possumus Dei resistere voluntati? et Psalmo cxxxiv. 6, Omnia quecunque voluit Dominus fecit in celo et in terra; et apostolus Rom. ix. 19, Voluntati eius quis resistet? quasi diceret, Nichil potest. Aliter enim Deus non esset omnipotens summe beatus nisi habuerit quidquid velit. Unde Hester xiii. 9, dixit ille sapiens Mardocheus, Domine, rex omnipotens, in dicione tua cuncta sunt posita, et non est qui tue possit resistere voluntati: et sequitur causa, Tu enim fecisti celum et terram et quidquid celi ambitu continetur; dominus omnium tu es. Si enim quis omnipotens omnisciens quidquam produxerit quod suo beneplacito postmodum rebellaret, sciret eternaliter ante produccionem rebellionem et omnes eius circumstancias summe plene; et per consequens non repugnaret eius beneplacito sed impleret, cum voluntarie illud produceret ut sic esset. Et quoad contingenciam huiusmodi relativi, patet, si creatura terminans non fuerit, tunc non est illa intelligencia, sciencia, vel voluntas; sed contingens est omnem creaturam existere, ergo et relacionem huiusmodi terminatam. Nec ista possunt verti in dubium aput sapientem bene notantem quid nominis terminorum. Et de eius causacione patet posterius. Quod autem oramus ut voluntas fiat sicut in celo et in terra (Matt. vi. 10), patet ex dictis quod "
9668,421,6,145,"bottom","voluntas accipitur pro signo volicionis interne, ut pro consilio vel precepto; et tunc est oracio universalis et efficax, sicut constat. Sic enim loquitur Veritas, Ioh. v. 30, quod descendit principaliter ut voluntatem Patris sui faciat et non suam; et Isa. lxii. 3 dicitur quod Ierusalem vocabitur Voluntas mea. Voluntas ergo est effectus quilibet secundum beneplacitum Dei factus, sed limitata est locucio ad intrinsecam volicionem eternam. Conformiter dicitur de resistencia: Act. vii. 50 dicitur Iudeos sancto Spiritui restitisse; illi quidem qui in vacuum graciam Dei recipiunt resistunt effectui vel signo divini beneplaciti, ut interiori instinctui, consilio, vel precepto."
9669,421,7,145,"top","Secunda veritas est: Intelligencia, sciencia, et volencia Dei sunt paris ambitus; sic, videlicet, quod omne quod Deus vult beneplacite, et cognoscit; ergo conclusio. Quamvis enim Deus non intelligit filium meum et possit eum cognoscere, verumtamen nichil potest esse filius meus vel creatura alia, nisi quod Deus absolute necessario iam cognoscit; quia si filius meus vel aliquid potest esse, est in Deo eterna ydea que potest effectualiter ipsum induere. Unde simile est in argumentis appositis, quando sic arguitur, 'Omne quod Deus potest cognoscere nunc cognoscit, filium meum potest cognoscere, ergo eundem filium nunc cognoscit;' ac si sic argueretur, 'Omne quod mater mea ista genitura potuit genuisse de facto genuit, illum episcopum ista genitura potuit genuisse, ergo istum de facto genuit.' Sed dato isto modo arguendi sequitur quod nulla possunt existere que non erunt. Ideo est in talibus fallacia figure diccionis; cum tam contingens sit esse intelligibili vel ydee quod sit esse existere creature, quam accidentale est michi quod sim episcopus vel quomodolibet aliter alteratus. Sed oportet notare ulterius quomodo omne ens et sibi similia distribuunt analogice pro esse intelligibili vel existencia creature, sed quidquid et aliquid specificant quiditatem vel substanciam creature. Et patet diligenti solucio ad quotlibet argucias in ista materia "
9670,421,7,146,"bottom","variandas. Unde non repugnat, sed sequitur, quod creatura incipiat et desinat, ut racio philosophica contestatur, cum non sequitur, 'Quelibet creatura, secundum esse quod habet adintra, est vita prima et nec factibilis nec dependens, ergo quelibet creatura non est factibilis vel dependens;' quia variatur significacio et supposicio terminorum. Nec obest quin Deus, secundum omnes raciones exemplares intrinsecus, sit subiectum theologice facultatis adequatum; et tamen ipsa considerat de multis rebus ac essenciis, quarum quelibet differens est a Deo: et sic Deus nimis vilesceret si primo et immediate intellegeret aliud a seipso; nam quoad esse intrinsecum vel in Deo, secundum apostolum ad Col. iii., non est essencialis distinctio cognitorum."
9671,421,8,146,"top","Et sic concordanda sunt dicta Augustini. Nam decimoquinto de Trinitate, xvi., ita scribit, Quis ergo hominum novit sapienciam qua Deus novit omnia? ita ut nec ea que dicuntur preterita ibi pretereant, nec ea que dicuntur futura quasi desint expectentur ut veniant; sed et futura et preterita cum presentibus sunt ibi presencia: nec singula cogitantur ut ab aliis ad alia cogitando transeantur, sed in uno conspectu simul presto sunt universa. Unde infra, xxxiii., dicit, Nos oramus Deum, nec tamen necessitates nostras docemus eum: Novit enim, ait Verbum eius, Pater vester quid vobis necessarium sit prius quam petatis ab eo (Mat. vi. 8). Nec ista ex aliquo tempore cognovit, sed futura omnia, atque in eis, eciam quid et quando ab illo petituri fueramus, et quo et de quibus rebus vet exauditurus vel non exauditurus esset, sine inicio ante prescivit. Ideo, ut concludit xxxv. in fine, quelibet persona divina simul omnia videt, quorum nullum est quod non semper videt. Ideo dicit sanctus Thomas, prima parte Summe, questione xiv., articulo ix.: Deus, inquit, scit "
9672,421,8,147,"bottom","omnia quecunque sunt quocumque modo. Nichil autem prohibet ea que non sunt simpliciter aliquo modo esse. Simpliciter autem sunt ea que sunt actu: ea autem que non sunt actu sunt in potencia vel activa Dei vel passiva creature, sive in potencia ymaginandi, opinandi, vel quocunque modo signandi. Quecumque ergo creatura potest cognoscere, omnia cognoscit Deus, etsi actu non sunt. Sed horum que actu non sunt est quedam diversitas. Quedam enim, licet non sint nunc in actu, tamen erunt vel fuerunt; et omnia illa scit Deus sciencia visionis; quia, cum intelligere, quod est eius esse, eternitate mensuratur, que sine successione existens totum tempus comprehendit, eius presens intuitus fertur in totum tempus et omnia que sunt in quocunque tempore, sicut in subiecta sibi principaliter. Sed eorum que sunt in potencia Dei vel creature, et nec sunt nec erunt vel fuerunt, non dicitur habere scienciam visionis sed simplicis intelligencie. Hec doctor. Ex quibus patet quod antiqui sapientes senserant quod nichil cognoscitur, scitur, vel intelligitur nisi proporcionaliter habeat entitatem. Unde Augustinus, decimoquinto de Trinitate, xxi.: Nemo enim falsa novit nisi cum falsa esse cognovit; quod si novit, verum novit verum est enim falsa esse. Et Anshelmus de Concordia i., Non enim nisi quod futurum est prescitur, quia sciencia non est veritatis. Et idem patet per Aristotelem et ceteros philosophos. Unde necessitati sunt ponere quod res habet triplex esse; scilicet, esse existere in proprio genere, esse possibile in causis secundis, et esse intelligibile in primo principio."
9673,421,9,147,"top","Tercio sequitur quod Deus determinatissime vult omne volitum ab eodem; et per consequens neminem diligit vel odit pure condicionaliter si bene vel male se gesserit, sed eternaliter, uniformiter, et distincte. Prima pars patet ex eo quod Dei volicio et eius sciencia correspondent; sed Deus determinatissime scit omnem bonitatem vel circumstanciam cuiuslibet creature, cum eternaliter ordinat omnia et est cum "
9674,421,9,148,"bottom","illis principaliter post et ante; ergo et determinatissime vult eadem. Non enim talis condicionalis volicio nisi ex ignorancia boni, quod volitiva potencia debet velle. Deus ergo, qui certissime scit et ordinat quomodo creatura quelibet se habebit, semper absolute diligit, sicut absolute vult quod habeat tantum bonum; et cum non potest mutare voluntatem, nunc volendo unum et nunc eius oppositum, patet residuum. Nemo quidem dicit, si Deus nunc diligit creaturam, quod illa nunc est vel nunc sic diligitur, sed satis est quod tempore suo habeat illud bonum quod Deus eternaliter vult eidem: Deus ergo tantum diligit et odit hominem quando peccat, sicut quando perpetuo est beatus; sed non vult sibi tantum bonum inesse pro tempore peccati, sicut alias cum meretur. Ideo nunc et semper vult Petrum habere penitenciam detestacionem Cristi sequentem, sed nunquam vult Petrum semper sed solum pro mensura peccati sic puniri. Ideo oportet attendere quomodo adverbium temporis determinat actum volendi, et quomodo verbum sequens; et tunc videbitur quomodo volicio Dei permanet eternaliter uniformis, volitis quantumlibet variatis. Et hoc vellem eos attendere qui negant quod creature sint cause volicionis divine: ipsis quidem non proficit quod Deus varie nunc vult hoc, nunc eius oppositum, proporcionaliter ut volibile variatur. Nec concipietur ista sentencia nisi precognita necessariissima veritate, quomodo aput Deum sunt omnia presencia."
9675,421,10,148,"bottom","CAPITULUM XVII."
9676,421,11,148,"no","PER hec responderi poterit ad argumenta Doctoris Profundi, libro secundo capitulo iii., de inevitabilitate cuiuscumque actus voluntatis create racione volicionis divine, que non subiacet, ut creditur, hominis potestati. Quamvis enim non possim impedire Deum ad volendum, et de tanto Dei volicio"
9677,422,1,149,"bottom","non subiacet hominis potestati, possum tamen parcialiter esse causa unde Deus possit datum volibile aut non velit; cum sit consonum veritati quod data creatura sit obiectum triplicis relacionis predicte, et de tanto obiective vel materialiter causans illam: subiacet ergo cuiuscumque potestati create facere quod Deus velit eternaliter hoc vel illud. Et patet quod omnis volicio Dei adintra est immobilis, et per consequens non est trahibilis, curvabilis, anullabilis, obeditiva, regibilis, ducibilis, gubernabilis, fragilis, impotens, vincibilis, frustrabilis, licenciabilis, activa per se proprie, vel passiva. Ista enim solum competunt rebus per se in genere, et non relacioni solummodo racionis. Quomodo, quero, posset volicio contingens, que non posset esse nisi ubique fuerit et eterna, moveri, localiter alterari, flecti, vel aliter commoveri? Et patet quod ex condicione bonitatis divine homo potest facilius causare volicionem in Deo quam dominus aurum vel aliud vile volibile potest in suo subdito serviente, cum nichil plus sit in potestate nostra quam bona volicio que, in quantum elicitur, placet Deo; et patet quod Deo inter omnes dominos sit facillimum complacere. Et ideo Veritas, Mat. xi. 3o, verissime asserit iugum suave et onus suum leve. Particulares autem domini ex flexibilitate sui arbitrii eliciunt actus nunc iustos instabilitier, nunc iniustos; ideo est difficile propter incertitudinem suis volicionibus conformari: sed cum scimus quod Deo nichil complacet nisi iustum, nec potest mutare volicionem suam ex eius invincibilitate, patet nobis exemplar universalissimum cui in volicionibus facillime conformemur. Unde ex infirmitate humana est quod potest velle quodcunque invito reliquo. Deus autem non potest velle me mereri vel demereri nisi eciam ego velim. Nec ex quotlibet talibus conclusionibus sequitur volicionem creatam esse liberiorem volicione divina, vel ipsam esse in hominis potestate, eo quod ipsam causare poterit vel frustrare. Quotlibet sunt tales conclusiones per se note theologo, ut quod "
9678,422,1,150,"bottom","volicio divina non potest servire Deo vel homini, licet homini sit tantum utilis quod non potest sine illa salvari, quam tamen potest causare sed non infringere, licet Deus non possit nisi ipse voluerit illa velle. Et ex talibus per locum a simili nimis faciliter arguunt multi docti quod homo Deum licenciat ad volendum, quod volicio Dei eterna sit in hominis potestate, et sic de multis similibus inevidentibus sciendo quid nominis terminorum. Potestas enim est respectu actus proprii temporalis et aliorum circa quos potest actus proprius exerceri promovendo ipsam, impediendo, vel aliter ut subditos transmutando. Ideo Deus non habet potestatem super volicionem propriam, sed super omnes creaturas, quarum multe habent potestatem ad faciendum Deum velle sine Dei coaccione possibili. Potestas ergo est super opus hominis et non super volicione eterna quam potentatus potest causaliter terminare."
9679,422,2,150,"top","Ex istis patet secunda veritas, quod propter vehemenciam divine libertatis et facilitatem sue conformitatis omnia regulantis, non est possibile actus, vitam, vel creaturam aliquam bene esse nisi volicioni divine sit conforme; licet non consequantur se, creaturam racionalem solum velle quod Deus vult et ipsam vivere meritorie, vel econtra. Prima pars patet ex hoc quod non est possibile create essencie bene esse nisi quod Deus complacet ita esse; ergo, si alicui creature bene fuerit, illa congruencia Dei beneplacito est conformis. Et secunda patet de Iuda, Iudeis, et gentibus volentibus demeritorie Christum mori, quod et tota Trinitas voluit; et tamen beata Virgo cum ceteris apostolis meritorie doluerant ipsum mori. Et idem patet de martirisantibus sanctos Dei. Et ex alio latere Deus vult quod multa suis famulis volentibus sint mandata, que non vult esse opere executa, ut patet de omnibus sanctorum benevolenciis opere incompletis, ut patet de Abraham, Gen. xxii. Et pertinenter 3 Reg. viii. 18, 19, ex testimonio veritatis inquit, Cogitasti in corde tuo edificare domum nomini meo: bene fecisti hoc ipsum mente tractans. "
9680,422,2,151,"bottom","Verumtamen tu non edificabis michi domum, sed filius tuus. Ecce commendacio volencie respectu voliti quod Deus vult non esse opere executum. Ideo Deus principalius attendit ad intencionis rectitudinem, quam Mat. vi. 22 vocat oculi simplicitatem, quam ad substanciam actus vel voliti qualitatem. Et penes hoc habet conformitas divino beneplacito mensurari. Cum enim in Deo non sunt Est et Non, secundum apostolum, 2 Cor. i. 18, nichil repugnat Deum velle et Abraham velit occidere filium suum, et velle cum hoc eternaliter eundem filium non occidi. Nec est putandum quod volicio Dei et volicio Abrahe in hoc sint contrarie vel difformes: non contrarie, cum non sint in eodem genere nec nate fieri circa idem; nec difformes, cum utraque sit recta, et in volicione Abrahe sit volicio Dei respectu eiusdem voliti vel explicite vel implicite intellecta. Unde volicio tyrannorum est volicioni Dei large contraria et difformis, quando idem volunt sed difformiter quod et Deus. Ideo non mensures contrarietatem actuum ex terminis oppositis, si inessent; sed pocius penes modos agendi; ut in motibus localibus est videre. Nam ignis descendens pro pleni servancia ad locum aeris, a quo terra descendit ut debite sit locata, non moventur motibus contrariis, licet utrique termini secundum locuciones naturalium opponantur: nam tunc non tantum foret unum uni oppositum. Sic Deus, volendo movere animum meum ut velim mori propter iusticiam, et ego, meritorie illud volens sed impeditus ex hoc quod Deus non mecum voluntarie condescendit, non habemus voliciones contrarias; sed unus volens eundem terminum ex opposito rectitudinis, Deo obvians in eodem, contrariatur beneplacito Dei sui, non sic quin Deus velit substanciam sui actus et utilitates que ex defectu operis consecuntur."
9681,422,3,151,"top","Unde videtur michi quod quilibet debet in universali velle quidquid Deo placuerit esse factum; et cum fuerit particulariter illud notum, debet particulariter illud velle; et sic illud quod debet velle particulariter ex mandato, debet "
9682,422,3,152,"bottom","velle universaliter vel confuse. Unde ex morte parentum vel pena pro peccato proprio debet sciolo secundum deliberativam volenciam complacere, licet naturali spiritu ad tempus passionalitatis sit turbatus. Stat enim de eodem nedum diversis potenciis sed eadem, habere complacenciam et displicenciam secundum dispares raciones. Unde pium videtur michi considerare penas personarum et communitatum inflictas a Domino, et congaudere iuste Iudici, qui non relinquit in sua universitate maculam impunitam: per talem nanque contemplacionem paciencia stabilitur, caritas rutilat, cum Deus ex punicione iusta diligitur, et compaciendo de reatu proximi condolendo, prescinditur una cupiditas personalis, quia quis nimis inordinate inimicos vult deprimi et se suosque quomodolibet vult extolli. Consideremus in talibus quantum de penarum pulcritudine in nostris adversantibus gauderemus, et quod nos iniuriantes proximis sic iuste ad regulam tribulamur. Et tunc, si plus diligimus universitatis pulcritudinem quam personale commodum, ut debemus, tribulacionem cum pacienti gaudio sufferemus, scientes secundum beatum Augustinum, in De Quantitate Anime, xxiv., quod nec mors nec pena infligitur nisi iuste. Et patet quod non debemus deliberative tristari quod non sumus episcopi, vel bonis naturalibus aut gratuitis prestolati. Nam cum de talibus habemus determinatam noticiam, et scimus quod non possunt inexistere nisi iuste: unde occasio de illis immediate et simpliciter murmurandi."
9683,422,4,152,"top","Sed quoad futura nobis utilia, de quibus sumus ambigui, videtur quod debemus velle ipsa condicionaliter, si Deo placuerit, et simpliciter inniti mediis licitis ad eadem; ac nolle sic condicionaliter malum pene, sed nolle simpliciter malum moris. Et ex istis patet quod licet meritorie sic velle condicionaliter dandum possibile a Deo volitum, et "
9684,422,4,153,"bottom","nolle proporcionaliter a Deo volitum, quam discrepanciam excusant ignorancia voliti, condicionata volicio, cum rectitudine intendendi; nam prescitus existens in gracia vult meritorie beatitudinem et vult divinam dampnacionem, cum tamen Deus utrobique eternaliter velit oppositum: et sic contingit de mediis satis multis, ut viator debet velle virtutes sibi possibiles ac beatitudinem, cum eis non conveniat male uti, vicia autem eis opposita cum dampnacione perpetua debet nolle; cum tamen Deus velit oppositum utrobique. Alia autem media, de quorum futuricione vel usu sumus ambigui, debemus condicionaliter solum velle: et talem volicionem verbo exprimimus optativo; ut vellem esse fortis, sapiens, sive dives. Unde videtur quod, sicut velle ponit desiderare simpliciter, cum nemo vellet dampnari vel esse asinus, licet logice loquendo velit simpliciter hoc impossibile, si Deus ipsum voluerit; sed non desiderat quod Deus, sicut in aliis possibilibus, ita velit. Ex ista igitur septuplici volicione et nolicione de presentibus, preteritis, et futuris secundum dictas regulas regulata, stat tota religio voluntatis. Consideremus murmura filiorum Israel in deserto, nostramque bonam imprecacionem de inimicorum depressione nostrum nostrorumque exaltacione, cum omissionibus hinc causatis, et precipiemus fugibilem gravedinem in peccatis: dampnatos autem, cum debent velle dampnacionem propriam et oporteat eos velle oppositum, videtur esse insolubili pessimo involutos."
9685,422,5,153,"top","Tercio videtur sequi quod nulla intrinseca Dei volicio sit: complexa, sed alia universalis aliaque particularis proporcionaliter ad obiectum, et quelibet practica modo suo. Prima pars patet eo quod deitas non componit nec dividit, cum nullum actum intrinsecum possit elicere. Videtur tamen Doctori Profundo libro primo, capitulo xvii. et xviii., quod, cum tres sint operaciones in intellectu humano, scilicet, simplex "
9686,422,5,154,"bottom","apprehensio, composicio, et divisio ac discursus, quod tercia non potest Deo competere, sed due priores sibi conveniunt modo suo: omnia ergo complexa vera Deus componit et dividit complexa sciencia; incomplexa autem cognoscit sciencia incomplexa. Et scibilium complexorum quedam naturaliter precedunt voluntatem divinam, ut Deum esse omnipotentem, etc.; aliaque secuntur, ut quelibet creatura. Illa autem que precedunt voluntatem divinam scit Deus eciam complexe per nudam essenciam, et quelibet alia incomplexa. Complexa quidem sequencia voluntatem divinam scit Deus per suam substanciam et voluntatem necessario previe requisitam. Scita autem que sunt priora naturaliter sciencia, ut Deum esse, Deum esse omnipotentem, etc., causant illam, sicut omnia scita a Deo secundum esse intelligibile suam scienciam precedencia causant illam. Hec est sentencia doctoris, que videtur pluribus durus sermo, quia primo in methaphisica videtur deficere, cum Deum esse, Deum posse esse, etc., sit realiter divina essencia; si ergo illis rebus complexum et incomplexum conveniant, patet quod eque indifferenter Deo conveniunt sicuti suo esse. Videtur eciam quod non sit naturalis prioritas inter aliquid et voluntatem vel scienciam divinam, qua scit aut vult essencialiter ipsum esse; quia tunc esset ordo nature inter Deum et omnem eius scienciam, et tunc indubie omnis Dei sciencia esset natura posterior Deo suo: sed quid demencius? cum sciencia personalis, que est Verbum, et volicio personalis, que est Spiritus sanctus, non precedunt communem scienciam aut volicionem qua divina essencia vult se. Sed videtur pocius prioritas originis inter Patrem velle producere Filium et eundem. Sed quis audet dicere quod aliquid vel aliqualiter est prius naturaliter Verbo Dei? cum nec Deus Pater nec divina essencia potest naturaliter precedere ipsum Verbum, Nec audeo dicere quod Deum posse esse sit prius naturaliter sua essencia, ne cogar asserere in Deo potenciam ante actum. Similiter, si Deum esse omnipotentem sit naturaliter prius quam ipse sciat se esse omnipotentem, multo magis Deum esse naturaliter "
9687,422,5,155,"bottom","antecedit; cum consequenter diceretur quod Deum esse Deum sit causa prior naturaliter sua omnipotencia, sicut passio consequitur naturaliter ad suum subiectum. Et cum Deum esse non sit prius quam Deus, sequitur quod Deus naturaliter precedit scienciam qua scit esse. Et cum pro illo priori natura nec est Pater nec altera personarum, eo quod noscendo gignit, sequitur quod Deus sit naturaliter Deo Patre prior. Et cum nulla communis natura precedit naturaliter sua supposita, nisi habeant naturas et essencias condistinctas, sequitur quod natura divina non sit simplicissima sed est tribus personis naturalibus aggregata. Patet ergo ex quotlibet evidenciis multiplicandis in ista materia quod necesse fuisset premisisse methaphisicam rectificantem istam sentenciam."
9688,422,6,155,"no","Ulterius, quoad posicionem in se, assumo sic primo: Omnis divina sciencia vel est Deus vel relacio racionis, nullum tale est complexum, ergo nec divina sciencia. Maior patet ex principiis doctoris, cum ponit omnem ydeam vel esse intelligibile foris Deum: nec discordat aliquis quin omne quod est in Deo pure adintra est Deus, excepto relativo. Et minor patet ex modo loquendi doctoris: nam nulla foret racio quare Deus simplicissimus sit complexum quin per idem quidlibet; et tunc non esset fingenda distinccio inter conplexum et inconplexum, tanquam differencias dividentes ex opposito genus entis. Et de relacione qualibet patet idem: nam relacio Dei ad creaturas, cum sit simplicissima, sicut fuerat ante mundum, non sapit conposicionem ex suis terminis; ymo, si sit complexa propter complexionem obiecti quod terminat, per idem foret discursiva et denominata quomodolibet ab obiecto."
9689,422,7,155,"top","Item, cum sentencia Dei non potest dici complexa nisi ex modo sciendi vel componendi in Deo adintra sed cum nec habet actum distinctum nec adintra subiectum aut predicatum pro quibus componat vel dividat, nec fingi potest alia disparitas "
9690,422,7,156,"bottom","unde posset poni tanta infinitas modorum intrinsecus eternorum; ergo ex parte modi intelligendi non est complexa sua volicio, sicut nec ex parte voliti. Et dicendo quod non est proprie complexa sed similitudinarie, revera per idem diceretur similitudinarie discursiva, quia eque cognoscit Deus veritatem connexionis ypothetici sylogismi, sicut cognoscit veritatem simplicissime cathechetice; ymo, cum sciencia Dei non contrahit denominacionem terminorum a signis nostris nec a rebus cognitis nec a modo intelligendi, patet quod non est realis distinccio. Unde secundum Augustinum, septimo de Trinitate, ix., Deo hoc est esse quod sapientem esse, hoc autem est sapientem esse quod intelligere. Et indubie conformiter idem est Deum cognoscere, scire, vel velle se, et scire se esse, et ita de ceteris; et hoc est divina essencia, quia quando idem est cognoscens et cognitum, et non mediat actus vel habitus, tunc sciencia, intelligencia, vel volicio est solum formaliter relacio racionis. Cum ergo in Deo non possunt poni actus vel habitus, ne ponatur mobilis a causante in ipso summam absolutam, et ne posset conservare illos actus vel habitus in absencia rei scite, vel aliter decipi in credendo, patet quod in Deo nulla sciencia est complexa. Et patet prima pars conclusionis. Idem enim est hominem scire rem quamcunque cognitam, et cognoscere ipsam esse; sed sciencia sua est actus vel habitus non essencialiter consequens ad cognoscens et cognitum, ut in Deo; ideo in Deo non est distinccio essencialis inter quodcunque intrinsecum et suam substanciam; nec est distinccio inter divinam intelligenciam, scienciam, et volenciam terminatas extrinsecus ad obiecta, nisi ponendo distinccionem racionis inter univoce veritatem et bonitatem, ut superius tangebatur."
9691,422,8,156,"top","Et patet secunda pars conclusionis, eo quod relacio racionis non capit esse a termino: per idem ab eo caperet universalitatem et particularitatem cum ceteris denominacionibus subiecto "
9692,422,8,157,"bottom","non repugnantibus, ut sunt materialitas, incepcio, corrupcio, mobilitas, etc.; unde videndo que denominaciones Deo, qui subicitur illi sciencie, non repugnant, oportet videre si Deus potest scire materialiter vel mobiliter, sicut potest scire universaliter et particulariter; et cum constat quod non, contentemur de causa quare sciencia huiusmodi relativa est universalis vel particularis, sed distincta quelibet, non confusa, licet non sit generabilis, corruptibilis, vel aliter mobilis ab obiecto. Et patet quod sciencia non est universalis a subiecto sed obiecto, ut dictum est de dominio. Nec scirem sustinere aliquam esse universalem scienciam nisi ponendo universalia sicut supra, quia non posset esse universalis sciencia nisi Deus universaliter cognosceret illud ad quod universalis sciencia principaliter terminatur. Et cum sciencia Dei non potest dici forma universalis a subiecto sed solum ab obiecto, sequitur quod est dare rem universalem Dei scienciam terminantem. Nec est color ponendi in Deo multas sciencias aut gradus naturalium prioritatum, utputa quod prius cognoscit hominem simpliciter quam cognoscit hunc vel illum existere, quin per idem dabitur illud scire quod prius naturaliter cognoscit hominem quam hunc datum. Et illud scire, cum sit relacio, et non confusus actus vel habitus, ne cogamur concedere Deum confuse quidquam cognoscere, sequitur quod est dare obiectum preter terminum vel cognitum ad quod principaliter terminatur. Non enim valet sophisticacio qua dicitur quod Deus nichil cognoscit illa noticia, sic quod sit relacio inter extrema, sed non inter extrema sit illa relacio, et sic de multis subterfugiis sophisticis que fingunt emuli veritatis. Illa ergo sciencia est quelibet sciencia qua Deus scit hunc vel illum existere, quia aliter cogeremur dicere quod poneret in numerum cum particularibus scienciis subalternis, et per consequens Deus multiplici sciencia cognosceret quamlibet individuam creaturam; "
9693,422,8,158,"bottom","quod esset nimis superfluum, cum qualibet tali sciencia distinctissime cognoscit omne cognitum per eandem. Sicut ergo iste homo est species, genus, et ens analogum; sic illa sciencia qua Deus cognoscit ens analogum cognoscit totum genus substancie, omnem speciem, vel individuum speciei. Nec est distinccio inter sciencias nisi termino racionis, ut sicut iste homo est species et quodlibet suum superius, sic ista specularis noticia illius hominis est communis noticia speciei et generis, quamvis laterales noticie distinguuntur. Nec percipietur istud nisi ab illis qui in noticia de universalibus educuntur. Ista itaque noticia est, ut dictum est de dominio, universalis obiecto et singularissima per subiectum. Ulterius patet, cum omnis operis sit divina sciencia directiva terminaturque ad opus Creatoris ut causam, quod sit tam speculativa quam practica modo suo. Et dico mode suo quia indubie multum equivoce dicitur sciencia respectu sciencie creature. Ideo loquendo pure univoce de sciencia speculativa vel practica (ut loquitur philosophus, secundo Methaphisice, iii.), foret sciencia nec speculativa nec practica; sed cum sit finaliter gracia veritatis et propter opus ad quod principaliter terminatur, sequitur quod analogice participet utriusque. Practicum enim a praxis, quod sonat operam, nomen trahit. Sicut ergo de sciencia, sic de intelligencia et volencia Dei cum sibi similibus est dicendum."
9694,422,9,158,"bottom","CAPITULUM XVIII."
9695,422,10,158,"no","PER hec dicta in genere patet introitus ad respondendum particularius argumentis que videntur infringere sentenciam de libertate, contingencia, et dependencia volicionis divine a termino extra Deum, quantum ad mobilitatem, trahibilitatem, etc. Patet ex prima nota capituli proximo precedentis quod nullum illorum sequitur."
9696,423,1,159,"bottom","Quoad secundum argumentum, quod 'volicio divina esset in hominum potestate,' patet ex eadem nota quod non sequitur; cum non sit potestas nisi super creaturam que potestatui sit subiecta. Nec sonat male recte sapientibus quod ego possum facere Domini velle non velle A volibile; sed intelligentes quod ego possum cogere Deum ad hoc vel facere hoc postquam non fuit, vel esse principalis causa volicionis huiusmodi, male concipiunt."
9697,423,2,159,"no","Tercio instatur per hoc quod 'vel est processus in infinitum in causis, vel aliqua causant se reciproce.' Sed dictum est secundam partem esse veram, eo quod aliter, cum omne causatum habet completam causam ex qua sequitur ipsum esse (ex secundo Posteriorum, conclusione xviii., et secundo Phisicorum), sequitur quod omnis effectus absolute necessario eveniret. Sicut ergo forma causat materiam et econtra, sanitas laborem et econtra, individuum speciem et econtra, integrum suam partem et econtra; sic Dei volicio creaturam et creatura Dei volenciam econtra."
9698,423,3,159,"top","Quarto instatur per hoc quod 'tunc aliquis effectus esset eternus, et per consequens creatura, cum homo faciat Deum velle, et tunc esset causa voluntatis divine querenda contra apostolum ad Rom. ix. 20, ubi increpat querentes quare Deus voluit unius misereri et alium obdurare: O homo, inquit, quis tu es ut respondeas Deo? Et ponit exemplum de figulo, quomodo habet potestatem de eadem massa facere vas honoris et contumelie. Unde et Augustinus, super Iohannem omelia xxvi., exponens hunc textum Iohannis, Nemo venit ad me nisi Pater meus traxerit eum, sic inquit, Quare hunc trahat et hunc non trahat noli querere, si non vis errare. Et quotlibet sunt dicta sanctorum que consonant in hoc idem.' Ad illud dicitur "
9699,423,3,160,"bottom","quod effectus, sicut et efficere, dicitur equivoce. Quandoque enim omne causatum distinctum ab essencia causantis dicitur, ut sic, effici ab eodem; ut Deus eternaliter facit se velle quamlibet creaturam et facit eternaliter instans fore; et sic non omnis effectus est creatura. Et patet modus loquendi per Augustinum,  - ; et sic maior pars modernorum docencium concedit quod causa voluntatis divine, et specialiter contingentis, est summe querenda, quia Deus ipse, verumtamen cum modestia et timore: cum aliqui volunt in infinitum procedere in causis, querendo causam prime voluntatis; alii autem remurmurant contra Deum imponentes sibi invidiam quod hunc disponit ad gloriam, hunc ad penam, cum omnes homines salvare poterit. Et contra tales loquitur Aristoteles allegatus; et Augustinus aliique doctores persepe increpant querentes causam ulteriorem, cum ad volicionem primam causalitatis fuerit resoluta, ut Octogintatrium Questionum questione xxviii. et de Genesi contra Manicheos quinto capitulo satis patet."
9700,423,4,160,"top","Item, 'omnis volicio Dei contingens eternaliter est causa; sed nullum temporale potest causare eternum in infinitum suam propriam essenciam antecedens; ergo nulla creatura causat Dei voluntatem. Nam, si aliquid pro mensura aliqua causat quidquam, tunc realiter est pro eadem, cum omnem causam, in quantum huiusmodi, oportet actu existere; sed nulla creatura esset eternaliter a parte ante; ergo nec sic: eternaliter quidquam causat. Nec valet dicere quod talis volicio habet eternaliter solummodo Deum causam, et tunc pro dando instanti causatur posterius ab effectu, quia complete causatum non indiget ulterius quod causetur, et specialiter si sit indivisibile, sicut quelibet volicio Dei est ponenda.' Ad illud dicitur quod necesse est talem Dei volicionem causari a creatura ad quam principaliter terminatur, nec "
9701,423,4,161,"bottom","oportet talem causam pro omni. mensura temporis vel nature coexistere suo effectui sic causato. Pono primo exemplum de privacione forme geniti, que (ex primo Phisicorum) est principium generati, et tamen impossibile est illa tempore esse simul. Secundum exemplum est de labore causante efficienter sanitatem finaliter recausantem, et tamen repugnat ipsa temporaliter esse simul. Tercium exemplum est de prioritate temporis vel instantis, qua primum instans mundi est prius quam aliquod aliorum; et notum est secundum veriloquos quod illud posterius tempore causat talem prioritatem temporis, sicut causat posterioritatem temporis correlatam: unde non oportet talem causam effectus pendentis a futuro temporaliter subsequente, quod habeat causas suas simul tempore; sed condiciones apposite oportet ipsas concipere. Et in isto modo loquendi fui anxius et perplexus quousque prime Veritati placuerat afficere mentem meam quomodo aput eum omnia que fuerunt sunt pro mensuris suis presencia. Prius enim dixi quod res causat et non est, aliquid est causatum et non est nunc, quod non est possibile ordinem talem esse nunc, quod non creatura sed eius futuricio causat voliciones huiusmodi vel respectus; et sic de multis diverticulis risu dignis. Nunc autem video (laus sit Deo) quod volicio eterna eternaliter est causata ab effectu solum instanter vel temporaliter existente, et per consequens non amplius concausante. Et ita non sequitur, 'si causacio sit eterna, quod sic sit causancia correlata,' vel 'si A affectus pro B instanti eternalitatis vel temporis est causatus, quod omnis eius causa pro eadem mensura causat ipsum; sed satis est quod pro mensura sibi congrua causat ipsum. Unde generaliter omnis causa pro aliqua mensura originis nature vel temporis causat suum causatum pro qua ipsummet non existit.'"
9702,423,5,162,"top","Sexto videtur 'quod non omnis volicio Dei sit summe libera, quia cuiuslibet volicionis Trinitate ad creaturam est necessitas antecedens; a illa tollit de libertate, ut arguit Doctor Profundus, libro tercio, quarto capitulo, seriose: si ergo voluntas humana, ex limitacione cause naturaliter precedentis, sit in suis inferioritatis gradibus limitate, per idem volicio divina si habeat causam inferiorem tantum necessitantem eam ad esse a qua non habet potenciam resilire.' Hic dicitur quod eque oportet dare respectu cuiuscunque volicionis divine causam adequatam, ex qua posita sequitur ipsam esse, sicut respectu cuiuslibet assignandi. Nec per hoc libertas tollitur in causato, ut tam libera est utraque persona causata quam liber est Pater vel divina essencia, cum eadem sit communis libertas cuiuslibet eorundem, et cum utraque posterior habet causam completam ex qua absolute necessario sequitur ipsam esse; ergo summa necessitacio coaccionem non sapiens non minuit libertatem. Sed miror quod methaphisicus concedens omnem talem volicionem huiusmodi distingui a Deo, tamquam pure contingens a necessario, habet pro inconvenienti quod nulla talis sit a eque libera sicut Deus, cum nulla talis sit libera nisi equivoce, magis dispariter quoad Deum quam actus hominis vel quodcumque opus suum extrinsecum sit liberum quoad ipsum. Ideo comparaciones huiusmodi libertatum sunt nimis improprie ut parificentur in gradibus: maneat ergo quelibet talis res libera gradu suo. Nec est volicionis Dei, de qua meminimus, habere potenciam vel in aliquo resilire, ut res absolute que appetunt de natura intrinseca fines suos. Quid, queso, est dicere quod prioritas temporis vel alia relacio concepta formaliter appetit resilire? Et si arguitur quod quelibet Dei volicio sit summe libera, eo quod Deus vult summe libere, per eandem dicitur quod verum concluditur intelligendo volicionem huiusmodi essencialiter pro "
9703,423,5,163,"bottom","subiecto: sed si illud argumentum procederet intelligendo volicionem formaliter ut distinctam, sequeretur per idem quod quelibet volicio creature sit eque libera sicut illa; quia quam libere vult quecunque potencia volitiva, tam libera est sua volicio, et tamen constat quod equivoce dicitur actus liber cum sua potencia."
9704,423,6,163,"no","Verumtamen quantum ad argumentum est triplex responsio: prima dicta docens quod nec actus voluntatis nec Dei volicio relativa dicit in volente absolutam per se potestatem existere preter potenciam volitivam; ideo essencialiter intelligendo conceditur quod quelibet talis volicio sit essencialiter ipsum volens. Secunda responsio, condescendens formali distinccioni, dicit quod non tam libera est talis volicio quam libere vult potencia volitiva, cum comparaciones non sunt univoce; sed proporcionaliter modo suo est volicio liberior quo volitiva velit liberius, non secundum gradum paritatis sed analogie vel proporcionalitatis. Tercia responsio dicit quod, sicut volitiva creata liberius est quam vult actu elicito, cum una sit propria passio et aliud accidens contingentissime inexistens; sic Deus liberius est quam vult quamcumque creaturam existere, quia aliter non liberius produceret Spiritum sanctum quam quamlibet creaturam. Quamvis enim libertas remota qua Deus producit effectum sit divina essencia et sic summa, tamen libertas proxima, qua immediate formaliter Deus efficit hoc creatum, est passio sue contingentis agencie a summa libertate formaliter derivata. Et quelibet istarum trium responsionum videtur michi probabilis, et est discrepancia pocius in logica quam in re ipsa."
9705,423,7,163,"top","Sed ut dicte responsiones magis appareant, sunt tria puncta lacius disserenda: primo, si volicio divina et effectus temporalis se causant reciproce, quod unum illorum est reliquo prestancius et prius simpliciter: nam in quattuor exemplis Aristotelis superius recitatis patet quod unum reciproce se "
9706,423,7,164,"bottom","causancium precedit reliquum simpliciter perfeccione, dignitate, vel natura; et sic videtur in proposito opportere. Ad illud dicitur quod volicio limitata, cum non proprie sit natura, verumtamen ex tribus sapit preeminenciam vel dignitatem super creaturam quam efficit: primo, racione subiecti quod efficit, a quo capit eternitatem, suo causato exsistenti solummodo temporali. Secundo, racione prioritatis originis qua Deus prius vult quamcunque creaturam singularem existere quam existat: ut volicio qua Deus vult singulariter me esse est volicio qua Deus vult speciem humanam et quodcunque superius genus existere; et per consequens est longe prius in sua manerie quam est aliquod singulare, cum sit equum cum ente analogo, ut patet ex dictis de universalitate divine sciencie. Et ista consideracio est michi quodammodo preciosa. Cum enim Deus prius naturaliter vult quodcunque individuum esse in suo analogo quam vult esse in suo individuo, sicut prius vult illud esse in racione exemplari quam in suo analogo, patet quod volicio Dei est preeminencior creatura. Et sic gradatim ascendendo per voliciones Dei ex uno latere et gradus creature in suo priori ex alio, invenitur continue voluntatem Dei precellere, quousque deviniatur ad volenciam absolutissimam et supremam, qua Deus absolute necessario vult se esse. Et illa est basis omnium aliarum, cuius non est causa queribilis, ut patet, ex testimonio Augustini; ut volicio qua Deus generaliter vult ens creatum existere, cum sit idem cum volicione analogi exemplaris, precedit existenciam creature. Et volicio qua Deus vult se esse precedit illam volicionem intrinsecam relativam. Et ideo vere dicitur quod quelibet creatura ideo principaliter est quia Deo complacet ipsam esse. Tercia causa preminencie est minoritas dependencie quam effectus, quia satis est ad volicionem quod tempore suo sit essencia effectus ad quem principaliter terminatur. Et quotlibet sunt cause effectus que "
9707,423,7,165,"bottom","non causant dictam volenciam; ut creancia Dei, eius conservancia, et multa alia rerum genera causant Petrum, que non causant Dei volenciam terminatam principaliter ad eundem. Nec obest illud, Quidquid est causa cause est causa causati, vel logice vel ad sensum non logice (quia non sequitur 'Si A sit causa causati a B ergo causat omne causatum quomodolibet ab eodem'), nec ad sensum quia communiter exponitur de causante et causato servantibus consimile genus cause. Volicio ergo qua Deus vult me esse est simpliciter independens a mei creancia a materia et quotlibet generibus que me causant. Sed cum volencia illa causat me modo efficientis medii ad finem ultimum, videatur de per se causa finali medii, ut specie humana, genere substancie, et universitate, ac aliis generalibus aggregatis. Et omnia sic finaliter causancia causant in Deo volenciam supradictam, ut sicut Deus vult me esse propter hoc quod ego sum, sic propter speciem et genus hominum integrandum sapiens Dominus vult me esse; et non quia creat me existere, sed econtra."
9708,423,8,165,"top","Secundo dubitatur si causacio divine volencie aliquando incipiat, sicut causancia correspondens: et videtur quod sic, 'quia causacio passiva non potest temporaliter vel natura precedere causanciam correlatam; sed econtra videtur quod actio sit posterior passione, ymo multo evidencius videtur quod Deus eternaliter causat quamlibet creaturam, et tamen ipsa solum temporaliter est causata; et tunc videtur quod omnis effectus absolute necessarius eveniet.' Ad illud dicitur quod, sicut ydea effectus eternaliter causat in Deo volenciam contingentem, sic Deus econtra quamlibet creaturam adintra causat eternaliter in ydea; par enim racio est utrobique: et sicut Deus pro instanti temporis effectualiter incipit me causare, sic pro instanti incepcionis effectus incipit ille Dei volenciam concausare, quam volenciam Deus causat eternaliter cum ydea; et sic concedit logicus quod pro instanti eternitatis est talis contingens volencia completa causata, quia pro "
9709,423,8,166,"bottom","illo instanti est illa volencia que tempore suo causatur temporaliter ab effectu; sed non pro instanti eternitatis complete causatur, cum deficit pro illa mensura causancia creature. Et hoc consonat locucioni vulgari et philosophice qua vere dicitur volicionem Dei non esse impletam antequam evenerit quod intendit. Et de complecione volicionis huiusmodi potest intelligi illud Mat. vi. 10, Fiat voluntas tua, et crebrum verbum Salvatoris quo dicit se Patris facere voluntatem."
9710,423,9,166,"no","Ulterius negatur quod omnis effectus absolute necessario eveniet, ymo conceditur quod absolute necessario est contingens. Nam si Deus est potencie contradictorie libere, est contingens; sed absolute necessario Deus est potencie contradictorie libere; ergo absolute necessario est contingens. Maior patet ex hoc quod non stat libertas contradiccionis in Deo, nisi et multa possunt esse que non existunt, et multa possunt existere que nullatenus sunt de facto: quia da Deum esse potencie sic libere, cum opposito huius dicti, et queritur utrum creatura aliqua sit contingens: si non, cum Deus sit potencie contradictorie libere ad causandum, nullam creaturam existere est contingens, quia est et potest non esse; quia si Deus creaturam produxerit, tunc non esset, quod si nulla creatura potest non esse, tunc nulla libertas huius est in Deo. Et minor argumenti ex isto est evidens, quod Deus potest habere huiusmodi libertatem, cum nulli repugnat quod habeat; ymo, dato quod non habeat, sequeretur multiplex inconveniens, sicut supra tangitur de peccato: sed non potest contingenter habere potestatem huiusmodi, eo quod non potest capere ipsam ab alio; ergo, si potest habere potestatem huiusmodi, absolute necessario habet ipsam. Ideo omnes loquentes nostre legis ponunt quod prima racio contingencie est in Deo."
9711,423,10,166,"top","Et ex dictis patet solucio ad racionem qua queritur utrum sciencia Dei practica sit sua volucione posterior, vel econtra. "
9712,423,10,167,"bottom","Si sic, tune pro instanti prioritatis volencie fertur volicio in sibi incognitum; consequens impossibile, cum Deus, quia scit producibile esse bonum, ideo placet illud esse. Si econtra, tunc pro illo instanti nature est sciencia Dei mere naturalis et non libera, eo quod non sibi correspondet pro illa mensura volicio a qua libera posset dici: et cum ad scienciam Dei sequitur scitum esse, sequitur quod, sicut prima sciencia practica est mere naturalis et per consequens absolute necessaria, sic et cognitum per eandem; et sequitur omnia absolute necessario evenire. Patet ex dictis quod eadem est in Deo contingens et relativa sciencia ac eius volicio. Ideo eque primo, sicut Trinitas scit effectum, vult eundem simpliciter, et econtra: nam inter idem subiectum et obiectum omnino sine variacione in fundamento non potest esse dispar relacio: et si distinguerentur, hoc foret racione veritatis analoge creature correspondente Filio, et racione bonitatis analoge correspondente sancto Spiritui; et per consequens sciencia talis in Deo volicione consimili saltem origine foret prior. Ego autem non audeo partiri raciones tales analogas distincte specialiter ad Personas."
9713,423,11,167,"top","Tercio dubitatur de causa prime contingencie, quomodo complete trahit originem. Videtur enim, signata tota multitudine contingencium, quod illa a causa completa extrinseca sit causata; et cum illa non sit contingens sed necessaria absolute, quod suum causatum sequens formaliter sit necessarium pari gradu. Unde propter talia dicit Doctor Profundus quod prima contingencia est in volicione eterna divina qua vult effectum existere et potest ex se velle oppositum. Unde nono Metaphisice, x., dicit philosophus quod potencia libera quoad libertatem contradiccionis (supple, ex se) valet ad opposita. Unde libro tercio, quarto capitulo, doctor sic describit huiusmodi libertatem: Liberatas, inquit, contradiccionis "
9714,423,11,168,"bottom","est libera potestas activa, qua posita cum omnibus disposicionibus necessariis ad agendum, libere potet agere et non agere; sic quod non sequitur de necessitate quod agat, sed et hec et altera pars contradiccionis equaliter potet stare."
9715,423,12,168,"top","Contra illud obieci alias multis modis. Primo enim videtur descripcio, sive intelligatur in sensu composito vel diviso, esse logice defectiva. Nam, intelligendo eam in sensu composito, patet quod non potest verificari de potencia prima libera, de qua tamen secundum sensum doctoris caperet singulariter potissime veritatem. Primo, quia non stat cum aliquo Deum non agere, cum absolute necessario producit Filium. Secundo, quia in Deo, eciam secundum doctorem, non est disposicio necessaria ad agendum, quia sine quacunque tali libere potest tam adintra quam adextra agere; ymo, si foret aliqua disposicio talis respectu actus primi contingentis intrinseci, ille produceretur necessario sicut Verbum. Tercio, quia in sensu composito saperet illum sensum quod stat quod, illa potencia posita cum omnibus disposicionibus necessariis ad agendum, agat et non agat; quod notum est formaliter repugnare: primo, quia sequitur, Iste disposiciones sunt necessarie ad agendum, ergo secundum istas agitur; secundo, quia sequitur quod sunt in Deo disposiciones huiusmodi; et tercio, quia ponit possibile quod Deus agat et non agat. Quod si ablativus absolutus intelligatur condicionaliter, - et tunc bene sequitur, cum in Deo non potest esse disposicio previe requisita, - revera tunc superflue additur absolutus; ymo, addito tali condicionato ablativo respectu produccionis persone vel racionis ydealis, sequitur quod utraque pars contradiccionis equaliter potest stare, cum ex absolute impossibili sequitur quidlibet. Si autem in sensu diviso intelligat, tunc patet quod eque competit cuilibet create potencie volitive, eo quod quelibet talis potencia libera absolute necessario libere potest tam agere quam non agere, cum utraque pars contradiccionis equaliter potest stare. Nam si Deus est, sic ab eo ad minimum potest esse; sed absolute "
9716,423,12,169,"bottom","necessario Deus est; ergo sic absolute necessario potest esse, et per consequens sic quocunque posito potest esse. Ideo credo quod doctor intelligit de actu intrinseco vel extrinseco potencie libere, ad quem non est necessitas antecedens. Sed videtur quod nulli create potencie illud conveniat: primo, quia memoria naturaliter producit intelligenciam, et illa insimul voluntatem; secundo, quia volicio Dei eterna necessitat quamcumque activam creatam potenciam ad quemlibet actum suum, ut doctor vere sentenciat; tercio, quia est dare disposiciones movencium secundorum obiective alliciencium ad volendum, et disposicionem ac applicacionem potencie volitive, cum quibus non stat potenciam illam non agere. Et evidencius sequitur hoc de quolibet actu operis extra mentem. Ideo dicit doctor quod volitiva potencia creata non est nisi secundum quid libera, sed volitiva increata est summe libera, cui potissime competit dicta descripcio. Sed arguendo contra illud suppono quod solum una sit huiusmodi potencia volitiva. Secundo suppono quod dicta potencia non sit contradictorie libera respectu produccionis persone vel alicuius absolute necessarii intra Deum. Et tercio probatur quod non est sic libera respectu actus intrinseci; nam omnis Dei agencia temporalis habet priorem Dei volicionem eternam necessitantem previe ad agendum, ut doctor sepe et sane sentenciat: ergo respectu nullius actus extrinseci est sic liber, ut si Deus creat Petrum, tunc habet eternam volicionem previam ad creandum, cui repugnat formaliter quod non creet; ideo Deus necessitat se ad quemlibet actum extrinsecum producendum. Ideo videtur michi quod potissime de actibus volendi intrinsecis quos ponit eternos sed contingentes caperet sua sentencia veritatem."
9717,423,13,169,"top","Sed contra illud instatur, primo sic: Voliciones huiusmodi non sunt absolute, ut doctor estimat, ne sit processus in infinitum in actibus, et propter alias raciones supradictas; sed. solummodo relaciones racionis inter Deum et creaturam "
9718,423,13,170,"bottom","bonam mediante sua futuricione: sed omnis talis relacio habet causam completam ex qua sequitur formaliter ipsam esse; ergo causatur ex necessitate precedenti. Prius enim generaliter sunt extrema cuiuscunque relacionis, saltem quodam ordine, quam est dicta relacio. Confirmatur ex hoc quod creaturam esse volitam a Deo dicitur convertibiliter et eque primo ad subsistendi consequenciam cum Dei volencia correlata; sed creatura est causa quare illa est sic volita; ergo etc. Unde, ut racio sit magis evidens, loquamur de volicione qua est volitiva aliquod bonum pro suo merito, cum nemo negat quin creatura potest mereri sibi de congruo secundum graciam; et tunc videtur quod existencia creature prior naturaliter eciam quoad consequenciam, sicut est causa dilectionis passive, sic est causa dilectionis Dei active convertibiliter correlate. Et idem sequitur generaliter de volicione quacumque Dei eterna terminata principaliter ad accidens causatum essencialiter a subiecto: ut ego possum esse causa quare Deus vult meritum vel aliud accidens meum esse."
9719,423,14,170,"top","Item, signo per A volicionem qua Deus vult Petrum vel angelum vel aliud subiectum existere, quod habet passionem convertibilem sed natura posteriorem, ut loquitur doctor cum aliis philosophis; et sit B volicio qua Deus vult eternaliter huiusmodi passionem: et patet quod B habet in Deo unam disposicionem previam ex qua formaliter sequitur ipsum esse. Nam A disposicio est previa, sicut subiectum est prius natuaraliter passione, et posito A, sequitur formaliter B esse; eo quod Petrus non potest esse nisi sit risibilis, et non potest esse risibilis nisi Deus voluerit ita esse, ergo Petrus non potest esse nisi Deus voluerit ipsum esse risibilem. Et per idem Deus non potest velle Petrum esse nisi velit ipsum esse risibilem, et econtra. Et idem est exemplum de quotlibet convertibilibus, quorum unum natura vel origine reliquum antecedit. Et proporcionabiliter ponendi sunt gradus divine volencie; et idem sequitur de sciencia; et idem patet generaliter "
9720,423,14,171,"bottom","de Dei volencia contingente, qua voliciones universales causantur ex volicionibus singularibus, et econtra. Voliciones eciam generum et specierum causantur ex volicionibus diffinicionum et divisivarum parcium, cum voliciones causando se habent ad voliciones, sicut volita habent se ad volita; nec relacio posset esse per se terminus accionis. Ideo libertas non potest esse primo respectu volicionis huiusmodi relative."
9721,423,15,171,"top","Item, si causa et causatum dicuntur ad aliquid, per idem completa causa et completum causatum eciam convertuntur; sed primus actus liber Deo intrinsecus est completum causatum; ergo habet causam completam. Nam si tota causa sua non sufficit, oportet ad esse suum superaddere novam causam. Cum ergo Verbum et raciones exemplares supra voliciones huiusmodi contingentes habent completas causas ex quibus formaliter consecuntur, et causata inferiora habent ad conformem sensum causas completas, que racio specialis foret in illis signabilis quin per idem resistendum esset in quolibet? Confirmatur tripliciter; primus ex hoc quod primus actus liber necessitaret Deum ad agendum sequencia, cum non potest accionem eius suspendere nec vicem eius supplere nec aliquid sed nisi per se ipsum adextra producere. Secundo, per hoc quod datus actus, cum liberius sit productus quam quidquam aliud productum, foret ante suum esse a Deo cognitus ac volitus causari: cum ideo est quia Deus vult ipsum esse, et per consequens volicio qua Deus vult ipsum esse, necessitat ipsum producere, ut de aliis est argutum: quia cum sit contingenter productus tam libere, ex magna ordinacione, consiliacione, vel providencia est productus, quibus plene unitis habebitur necessitas antecedens. Tercio, per hoc quod prius naturaliter est actus contingens quam ille actus est contingens, et per consequens prius naturaliter causatur a Deo actus contingens quam ille antecedens. Videtur ex hoc quod absolute necessario est contingens; et si est contingens, divina volicio "
9722,423,15,172,"bottom","est contingens; ergo absolute necessario divina volicio est contingens; ergo prius naturaliter quam illa divina volicio est contingens. Satis ergo est ad descripcionem potencie contradictorie libere quod sit potencia volitiva potens in contradictoria incoacte. Sic ergo non potest esse potencia libera nisi fuerit contradictorie libera modo suo: prima liberrima, que ex se sine possibilitate superioris necessitatis potest in actus oppositos; secunda creata, que necessitata ex superiori potencia potest in actus oppositos. Naturalia itaque agencia, si possent expectare post omnem applicacionem et proporcionem corporei, sicut possunt potencie volitive, possent producere libere actus suos."
9723,423,16,172,"bottom","CAPITULUM XIX."
9724,423,17,172,"no","ULTERIUS patet responsio ad argumenta consimilia, ut videatur primo quod Dei volicio sit pura relacio racionis, quod non distinguitur a prioritate vel dominio Dei super scitum, et per consequens omnis talis volicio foret tantum temporalis; et consequencia ex hoc videtur evidens, quod omnino inter eadem extrema sine distinctione aliqua fundamenti non est ponenda distincta relacio. Ad illud dicitur quod omnis volicio Dei, cum sit sciencia et intelligencia, intelligere autem est intus legere, terminatur immediate quodammodo ad ydeam; sed hoc dupliciter est sub pura racione intelligibilis, et sic est absolute necessaria sicut Deus, vel sub racione qua ydea pro suo tempore est effectus, et sic quodlibet horum trium est eternum simpliciter sed contingens."
9725,424,1,173,"bottom","INCIPIT TRACTUS SECUNDUS DE DOMINIO DIVINO. CAPITULUM I."
9726,424,2,173,"no","IAM secundo restat lacius disserere de dominio divino, quoad dominabile, cum ex dictis patescit de primitate divini dominii. Cum enim omne dominium capit suum ordinem a creato, patet quod dominia Dei observant ordinem prioritatis secundum ordinem creaturarum ad quas principaliter terminantur: ut, sicut primo omnium creatur esse, sic dominium terminatum ad esse creatum analogum est primum dominium possibile Deo nostro; nedum primum primitate nature, sed et temporis, et eciam dignitatis: quia, si nullum instans vel tempus potuit precessisse illud quod de facto fuerat primum instans, nec posset esset ens creatum dignius sive communius, ergo nec dominium quoad obiectum, sicut nec quoad subiectum, vel eciam fundamentum. Primum namque instans individuatum est sufficienter ab isto mundo creato cum suis principiis, sic quod immediate sequitur instans eternitatis individuans essencialiter quodlibet sequens instans; cum nullum tempus vel instans temporis anteriorari poterit vel aliud immiscere, ut hic supponitur ex alibi declaratis. Sed pro primitate nature oportet tria supponere: primo, quod sint universalia ex parte rei (ut alias diffusius declaravi); secundo, quod ens analogum sit primum universale possibile; et tercio, quod Deus prius dominatur universali quam alicui singulari signabili. Ex quibus patet assignati dominii divini primitas naturalis."
9727,425,1,174,"top","Sed ne iste supposiciones hic delinquantur tamquam inevidentes, et per consequens nichil penitus declarantes, adducam triplicem evidenciam ad assensum supposicionis prime, et sic ad alias consequenter. Nemo namque negabit quin Deus prius naturaliter est dominus creature quam istius creature, quacunque assignata; cum sit dominus istius creature, et posset esse dominus creature cum hoc quod non sit dominus istius creature date: ideo ad hoc quod sit huius creature dominus presupponitur quod sit dominus creature; illud enim est prius a quo non convertitur subsistendi consequencia (ut patet in Predicamentis Aristotelis, capitulo de priori). Nec assumptum negatur ab eis qui concedunt Deum non de necessitate nature, sed libere contradictorie producere quodlibet opus suum. Quo concesso, cum Deus non possit prius naturaliter esse dominus sine correspondencia prioritatis nature, que sit Deum sic naturaliter esse prius, sequitur, quod est dare prioritatem qua Deus naturaliter est prius. Et patet quod ista prioritas, cum sit relacio, habet extrema; et cum nichil habeat extrema nisi eciamextrema habeat, sequitur quod est dare extrema inter que sit dicta prioritas; et cum omnis prioritas presupponit ordinem, sicut omne comparativum presupponit aliquod positivum, sequitur quod est dare ordinem inter dominium Dei et creaturam simpliciter, qui quidem ordo presupponitur tanquam prior ad dominium hanc individuam creaturam terminans. Signato ergo priori ordine per B, patet quod est dare extrema huius ordinis, sicut supra; et extremum subserviens erit genus analogum creature, quia non est pertinens quod ponatur terminus vel conceptus, cum prior sit ordo dominandi Dei super terminum vel conceptum. Nec valent subterfugia sophistica quibus dicitur quod aliquid est reliquo prius sine correspondenti prioritate; vel secundo quod "
9728,425,1,175,"bottom","est prioritas sine duobus gradibus correlatis ordinis; vel tercio quod est ordo huiusmodi ad aliud, sed ad nullum aliud est dictus ordo, ut in assimili finguntur sophiste quod homo promittit aliquid, dum tamen penitus nichil sit promissum: quia (ut alias ostendi) tales cavillaciones sophistice non tollunt difficultatem, nec fundantur ex stabili fundamento."
9729,425,2,175,"top","Unde secundo arguitur ad idem in eadem materia: nam Deus potest dare vel promittere creature tam bonum quam malum signabile sine hoc quod ipsum specificetur ad aliquod singulare; in quo casu oportet quod res que promittitur sit communis; ergo non est neganda communitas creature. Assumptum patet in facto ex testimonio multiplici Scripturarum. Nam Deus dedit Abrahe et aliis promittendo in genere bona patrie; ut dicit apostolus, Rom. xv. 8, Dico Iesum Christum ministrum fuisse circumcisionis ad confirmandas promissiones patrum; et ad Gal. iii. 18, Abrahe autem per repromissionem donavit Deus: sed in omni tali donacione dominiorum per repromissionem est dare primo datum, quod non potest poni nisi commune; ergo conclusio. Nam Gen. xv. 1, dicit Deus Abrahe, Ego protector tuus et merces tua magna nimis: et sequitur, Suspice celum et numera stellas, si potes; sic erit semen tuum. Credidit Abraham Deo, et reputatum est ei ad iusticiam. Et ita proporcionaliter ut Abraham crevit in fide et merito, sic Deus explanavit sibi particularius dominium promissum. Unde Gen. xxii. 16-18, post voluntatem offerendi filium suum Isaac, subdit Deus, Per memetipsum iuravi, dicit Dominus; quia fecisti rem hanc, et non pepercisti filio tuo propter me, multiplicabo semen tuum sicut stellas celi et sicut arenam que est in littore maris. Possidebit semen tuum portas inimicorum suorum, et benedicentur in semine tuo omnes gentes terre. Ecce quomodo gradatim descendendo specificat, primo promittendo prolis multiplicacionem, tam in supernaturalibus quam fortuitis "
9730,425,2,176,"bottom","prosperatam; vel (ut aliis placet) tam fideles de Isaac, sicut stellas, quam infideles de Ismahel, ut arenam; vel tercio intelligit per illam differenciam omnes imitacionis filios, quorum quidam predestinatur, ut stelle, et alii presciuntur, ut arene, penarum amaritudine cruciati. Additur eciam in universali involucro de Messia futuro, in cuius fide et benedictionibus sunt gentes misericorditer inserende, ut exponit apostolus ad Gal. iii. 14 et infra. Unde ad Hebr. vi.17 dicit quod pollicitacioni Deus apposuit iusiurandum, ut per duas res immobiles (quia impossibile est mentiri Deum) fortissimum solacium habeamus."
9731,425,3,176,"no","Ex istis bene notatis patet quomodo Deus potest promittere universaliter et donare. Patet secundo quod actus promittendi et donandi, qui sunt res distincte, secundum apostolum terminantur et specificantur ab illo quod promittitur seu donatur. Mos quidem Scripture est vocare communiter rem racionis non per se in genere nomine rei transcendente, ut patet in verbo Dei et sui apostoli nunc recitato. Patet tercio quod spes Abrahe habet bonum commune primo speratum vel creditum pro obiecto, et in illo bonum quod Deus disposuit sibi dare, in quo fundatur secundarie vel accidentaliter spes prophete. Nam quietatus fuit in communi, quia aliud non habuit principaliter obiective specificans illum actum. Unde credidit et non quesivit, licet ignoraverit que fuit illa seminis multiplicacio in qua tam ampla benediccio consequitur; sed tantus philosophus et propheta non fuisset quietatus in spe, que sit signum humanitus ordinatum. Alias autem declaravi quod in talibus universalibus promissionibus nec nichil promittitur nec solum donandum individuum; sed primo et principaliter promittitur res communis super qua fundatur ius, crementum ditacionis, intencio commutancium, et alii actus consimiles, sicut sciencie, virtutes morales, et ceteri actus hominum terminantur ad communia, ut materias a quibus specificantur et habent dependencias obiectivas."
9732,425,4,176,"top","Tercio confirmatur idem ex testimonio Scripture, que, ubicumque loquitur de genere vel specie, intelligit non conceptus "
9733,425,4,177,"bottom","in anima vel res secunde imposicionis, sed res extra intentas principaliter a natura: ut Gen. i. 12 dicitur quod Deus produxit terre nascencia secundum genus et species suas; et ita de aliis partibus Scripture in quibus sit mencio de genere, specie, differencia, proprio, vel accidente; ymo de rebus prime intencionis que per ista nomina designantur. Nec sic loquerentur autores Scripture cum philosophis concorditer, nisi intelligerent sane res naturales plus appreciabiles signis nostris. Communia itaque sunt prius intenta a natura, que Deus requirit previe ad hoc quod individua producantur: ut, si Deus producit illum hominem, preexigit naturaliter quod sit homo, ex quo tamquam presupposito facit individuum datum esse; et sic gradatim ascendendo usque ad ens creatum analogum, de quo dicit autor de Causis, proposicione quarta, Prima omnium rerum creatarum est esse, et ante ipsum non est creatum aliquid. Et isti modo loquendi innituntur sancti doctores quibus concesse sunt Scripturarum sentencie veriores, ut Ambrosius, Augustinus, Ieronimus, et alii consequentes."
9734,425,5,177,"top","Unde inter alias notas quas didici in scienciis nostre sapiencie subalternis, tres michi magis signanter subserviunt. Prima est logicalis qua cognosco universales veritates vel formas ex parte rei, in quibus individua sunt fundata, et per hanc concedo Scripturam, ut ponitur; et video quomodo, autores nunc faciunt distribuciones pro singulis generum, nunc pro generibus singulorum, ut primo ad Thim. ii. 4, quando dicit apostolus quod Deus vult omnes homines salvos fieri, id est, secundum Ambrosium, de omni genere hominum aliquos vult salvari: et illud videtur consonum processui apostoli et Scripture. Nam apostolus innuit quod non est alicui generi hominum desperandum, sed reges, nobiles, ignobiles, et omne genus hominum salvari poterit: et simile habetur Luc. xi. 42, ubi dicitur quod Pharisei decimant omne "
9735,425,5,178,"bottom","olus, id est, omne genus olerum, et Mar. ultimo precipitur predicare evangelium omni creature, id est, homini, qui est omne genus creature, quia tam natura spiritualis quam natura corporea. Ymo, ad hunc sensum exponit Scriptura se ipsam, Gen. vii. capitulo, 13, 14: Ingressi sunt, inquit, ipsi et omne animal secundum genus suum. Et sic intelligitur dictum Salvatoris, Mat. iii. 15, Sine modo; sic decet nos implere omnem iusticiam. Iustum quidem est ut minor maiori obediat, et ista vocatur humilitas sufficiens; secundo, iustum est quod par pari obediat, et ista humilitas est habundans; et tercio, iustum est quod maior minori obediat, et ista est humilitas superhabundans, quam Veritas summe impleverat: et ideo vere dicit apostolus, Eph. iv. 2, quod quelibet communitas debet ambulare in omni humilitate. Et sic de ceteris verbis veridicis Scripturarum, ut 1 Cor. iii. 8, Qui plantat et qui rigat unum sunt: quod Augustinus exponit, primo contra Maximinum, capitulo  - , quod apostolus intendit Paulum et Appollo esse unam communem naturam, quia illa requiritur ante unionem qualitatum anime. Unde ista methaphisica est tyriaca pro intellectu Scripture et pro tollendis arguciis sophistarum."
9736,425,6,178,"no","Secunda nota est superior naturalis de formis substancialibus, quomodo sunt eadem essencia cum formatis: ut humanitas Christi, que est forma servi vel homo assumptus, est idem personaliter Verbo Dei: et sic concedo illa que Scriptura de Christo enunciat, nunc secundum deitatem, nunc secundum hominem assumptum, ut pertinet processui quod notentur. Et idem docet Augustinus notabiliter et difuse epistula cxxv. ad Pascencium, tam cum sciencia de universalibus quam de formis."
9737,425,7,178,"top","Tercia nota est de extensione temporis, quomodo immensa Dei eternitas coassistit omni tempori preterito et futuro; et per consequens omne quod fuit vel erit, est pro suo tempore "
9738,425,7,179,"bottom","Deo presens. Et ex ista nota methaphisica considero quod omnis veritas creata est necessaria ex supposicione, et cum hoc contingens, sicut et quotlibet alie veritates eterne tam de preterito quam de futuro, que omnia sunt essencialiter sed non formaliter divina essencia."
9739,425,8,179,"no","In istis tribus nidis (ut secundum sentenciam beati Augustini loquar, primo super Genesim ad litteram xxiii.) ego, cum aliis pullis Christi adhuc volare nescientibus, nutrior in silva Scripture pabulo veritatis; in ipsis quoque protegimur contra versucias hereticorum, contra ampulosas argucias sophistarum, et contra animalem sapienciam mundanorum. Nam per tercium scimus quomodo verissime de virtute sermonis et signatissime quoad sensum locucionis prophete et alii autores Scripture alternant pulcherrime in exprimendo suas veritates per verba cuiuscumque trium temporum secundum pertinenciam misterii reserandi. Et patet prima supposicio ex predictis et alibi declaratis."
9740,425,9,179,"bottom","CAPITULUM II."
9741,425,10,179,"no","SECUNDA supposicio, videlicet, quod ens analogum sit primum universale possibile ex hoc videtur evidens, quod nullum universale potest nunc esse communius et alias minus commune; sed ens analogum potest esse ita commune sicut aliquod signabile potest esse; ergo est ista commune sicut aliquid potest esse. Maior patet ex hoc quod universale est eo communius, quo plus communicatum; sed ens analogum communicatur omni presenti, preterito, et futuro; ergo non potest communicari pluribus: sequitur conclusio. Si enim universale sit nunc communius vel strictius quo nunc communicatur pluribus, vel ad maximum minus multis, tunc species instantis, fenicis, et similes essent continue sub non gradu communitatis; et in quolibet tempore foret instans"
9742,426,1,180,"bottom","communius quam in aliena eius parte; et per idem species humana nunc foret species specialissima et nunc communior, secundum maioritatem vel minoritatem humani generis. Quod si dicitur universalitatem attendi penes predicabilitatem et communicabilitatem, et non penes predicabilitatem in actu, tunc redit evidencius dicta conclusio; quia predicabilitas non potest magis et minus suscipere, nec terminus specificus manens sinonimice specificus nunc amplius et nunc strictius signare; quia sic posset species specialissima equiparari generalissimo, et ipsum genus restringi ad speciem specialissimam vel per ydemplificacionem signatorum vel restriccionem animi, quod est contra logicos, qui dicunt omnem terminum communem signare nedum possibilia sed impossibilia quecumque. Ideo, ut alias declaravi, conceptus hominis signavit continue naturaliter hominem assumptum a Christo et quamcunque humanitatem possibilem; sicut et quilibet terminus specificus signet secundarie quodlibet genus ad speciem quam primo signat, et per consequens quelibet creatura signat Deum suum. Nec infinita singularia signantur per quodcunque signum specificum, sed solummodo finita danda, preter que creditur quod non alia possunt esse preter aliquod signatorum aliud singulare."
9743,426,2,180,"top","Sed obicitur per hoc quod 'Si aliquod universale sit nunc sic commune, tunc communicatur actualiter nunc ad tantum; et per consequens omnia eius supposita nunc sunt in actu; et sic omne quod fuit vel erit nedum est pro suo tempore, sed semper pro quolibet instanti temporis assignando.' Hic dicitur quod non sequitur, 'Hec species nunc est sub dato gradu universalis vel communis, ergo nunc communicatur singularibus tam extense;' sed satis est quod nunc sit forma vel veritas que communicatur ad tantum pro suo tempore: manet ergo quodlibet universale continue sub eodem gradu communitatis et specialitatis; quia si nulla individua singularitas "
9744,426,2,181,"bottom","magis et minus suscipiat, nec universalitas a pari evidencia vel maiori. Non ergo sequitur, 'Hoc universale est commune, ergo nunc communicatur;' quia satis est quod pro suo tempore parciatur."
9745,426,3,181,"top","Et ex istis patet inseparabilis connexio veritatis triplicis supradicte. Quicunque enim posuerit universalia ex parte rei, modo quo Aristoteles explanavit, habet consequenter ponere sic de formis, ut, sicut quantitas est substanciam esse quantam, qualitas substanciam esse qualem, et sic de ceteris supremis generibus, sic quelibet forma substancialis est essenciam materialem esse substanciam; et per consequens omnis species vel genus est forma vel quiditas secundum quam individuum capit generaliter vel specifice suum esse. Et quoad terciam veritatem, indubie si species communicatur suis suppositis, omne quod erit vel fuit oportet concedere esse pro suo tempore: ut si instans commune, fenix, vel aliud quodcunque universale potest communicare omnibus suis suppositis, tunc communicacio huiusmodi potest esse; et per consequens potest esse quod ipsum communicetur illis, et sic est possibile ipsa esse. Non enim potest aliquid communicari sine communicacione proporcionali; et cum omnis communicacio passiva sit data supposita in suo genere convenire, sequitur conclusio. Similiter, omne universale substancie non contrahitur a quovis tempore, sed est supra quodlibet dandum tempus; ut hominem esse nedum est commune ad hominem nunc vel tunc esse, sed ad omne quod potest esse communi essencie hominis inherere: ergo et omnia singularia quibus communicatur communis humanitas sunt eciam suo tempore; aliter enim non esset humanitas sic communis in actu sed solum in potencia, sicut mundus. Confirmatur sic: Si aliquid vel aliqualiter fuit vel erit, tunc aliqualiter est; et non si aliqualiter est, tunc aliqualiter fuit vel erit; ut patet posita sola eternitate: ergo esse est superius ad esse, fuisse, vel fore. Et per consequens, tanquam ab "
9746,426,3,182,"bottom","inferiori ad suum superius sequitur, Hoc fuit vel erit, ergo hoc est; sicut sequitur, Si aliquid currit vel movetur, tunc ipsum est. Sicut enim omne currere vel quidquid aliud adiectum substancie est esse, sic et omne fuisse vel fore est esse; quia si aliquid fuit vel erit, tunc Deus hoc scit: et per consequens sicud verum vel veritas est hoc fore, sic ens esse vel entitas est hoc fore. Et patet quod esse est per se superius ad omne fuisse vel fore, quia omne fore vel fuisse est esse quod res fuit vel erit. Nec solum hoc intelligitur de esse intelligibili (de quo indubie sequitur, Si ens fuit vel erit, tunc est), sed de existencia creature: nam cum materia prima et angelus sint supra tempus secundum veridicam sentenciam Augustini, possibile est tam essenciam corpoream quam incorpoream creari sine hoc quod succedet successiva mocio (ut videtur); et per consequens possibile est genus substancie esse sine tempore, cum sit naturaliter ipso prius: quo posito foret existere creature sine fore aliquo vel fuisse, sed econtra non potest; et hoc figurat nobis, quod fore vel fuisse eternum non potest esse sine fontali preexistencia prime cause. Tercio confirmatur idem ex hoc quod tempus esse, quod est species temporis, est incorruptibile, sempiternum salvatum in quocumque tempore singulari. Ex quo ultra cum veris sequitur quod hoc verbum esse sit indifferens ad quamcunque differenciam temporis connotandam. Aliter enim non concederet artifex signorum quod hec veritas sit perpetua, Tempus est, nisi verbum esset omni tempore indifferens; cum ergo non contrahitur per subiecta substancie pocius quam sic dicto, Chimera est vel quodcunque signabile, sequitur quod quocunque signato enunciando de illo esse est predicatum indifferens ad quodlibet tempus signabile connotandum. Et cum non sit racio quare tale signum sit falsum, hoc est, nisi propter differenciam temporis connotati, sequitur quod nullum tale sit falsum simpliciter, cuius subiectum supponit pro re que fuit vel erit pro tempore quod fuerat umquam prius. Unde, "
9747,426,3,183,"bottom","sicut alias declaravi, falsum est et infundabile quod hoc verbum est significat successive continue novum presens et preterito presenti continue decidendo. Non enim est de racione huius verbi substancialis quod connotet quodvis tempus; sed si sic faciat hoc est per operacionem intellectus concipientis particulariter preter significacionem verbo primarie deputatam: et tunc negabitur quod tempus esse sit communis veritas manens perpetuo."
9748,426,4,183,"top","Et patet quod tercia veritas duabus prioribus sit connexa; ymo, quelibet veritas vel immediate vel mediate alia connectitur cuilibet assignande; cum Deo posito cum suis eternis intrinsecis sequitur formaliter quodlibet posterum verum esse. Sed scienciarum ac volicionum eternarum in Deo quedam sunt contingentes et non temporales, que secundum subiectum, quod Deus est, causant creaturas, que ipsas terminant obiective, et secundum relacionem racionis, quam debent formaliter, ab eisdem terminis recausantur. Nam in diversis generibus docet Aristoteles, secundo Phisicorum, commento xxx., et quinto Methaphisice, ii., aliqua se causare reciproce; quia aliter, cum omne causatum habet completam causam in actu ex qua formaliter sequitur ipsum esse, omnis effectus absolute necessario eveniret: cum tamen econtra sit, videlicet, quod omnem creaturam contingentissimum ad utrumlibet sit fore, existere, et fuisse, quia omne posse contingencie in Deo fundatur, qui eque libere ac faciliter potest in oppositum cuiuscunque contingentis sicut in oppositum alicuius; patet quod sicut in absoluta necessitate quoad non posse, sic in contingencia quoad posse sistitur indivisibili sine gradu. Sunt autem necessarium ex supposicione concomitancia secundum que suscipit plus et minus, ut durabilitas, prioritas, utilitas, coactio, inevitabilitas, etc. Unde illa dicuntur quandoque necessariora que sunt durabiliora quoad intencionem Dei, principaliora, utiliora, vel maiorem coaccionem, indigenciam, "
9749,426,4,184,"bottom","vel inevitabilitatem inducencia. Sed quoad posse vel non posse est paritas utrobique, cum primo et per se dependet a divina potencia. Et hinc dicit Augustinus, xxvi. contra Faustum, capitulo ii.: Tam, inquit, non possunt futura non fieri, quam non fuisse facta preterita; quoniam non est in Dei voluntate ut eo sit aliquod falsum quo verum est. Ex istis videtur quod ens sit communissimum possibile, non solum quia Deus non potest universalius intelligere vel habere plures alias ydeas; ymo, quia, si ens est universalius, tunc ipsum et illud ens sunt simul: et patet utrumque ex hoc quod intellectum nec potest excedi ab aliquo in communitate, nec excedere secundum aliquod suppositum a sua communitate; ergo nec ens secum convertibile, cum sit omne intelligibile."
9750,426,5,184,"no","Quoad terciam supposicionem, scilicet, quod Deus prius dominatur universali quam alicui singulari signabili, videtur exinde capere veritatem quod Deus dominatur creaturis secundum ordinem quo ipse adinvicem habent esse; cum ergo omne universale sit prius naturaliter suo singulari, videtur quod correspondenter de Dei dominio debet dici. Confirmatur ex hoc quod cuiuslibet singularis creature dominium presupponit dominium sui universalis, tanquam causam sine qua nullum sui singularis dominium potest esse, sed econtra (ut ex dictis) bene potest contingere; ergo dominium universalis est naturaliter prius et prestancius dominio singularis."
9751,426,6,184,"top","Ex istis formetur talis racio pro conclusione principaliter proposita declaranda: Ens creatum in sua communitate analoga est prima creatura possibilis dignitate, numerositate, extensione, tempore, vel natura; sed pure in subiecto vel iure divini dominii non potest prioritas variari; ergo nec in divino dominio quod proximum ens creatum. Patet consequencia ex hoc quod variacio dominii vel contingeret pure ex parte domini, vel ex parte dominati; vel tercio racione discrepancie "
9752,426,6,185,"bottom","fundamenti; cum ergo datum dominatum non potest secundum aliquem gradum prioritatis signabilis variari, sequitur quod nec signatum dominium."
9753,426,7,185,"bottom","CAPITULUM III."
9754,426,8,185,"no","CONTRA dicta obicitur per hoc quod, 'posito Deo et dominabili, consequitur dominium; sed utrumque illorum est eternum; ergo et dominium. Assumptum videtur ex hoc quod ens analogum absolute necessario causatur in Verbo, in Dono, et in quotlibet racionibus exemplaribus quarum quelibet est creatura.' Hic sunt tria notanda: primo, si ens sit univocum deitati et create essencie; et videtur primo quod sic. Nam Deus summe est, et per consequens tam sibi quam creature est esse commune. Assumptum patet ex illo Exod. iii. 14, Qui est misit me ad vos; et Iob ix. 24, Quad si non ille est, quis igitur est? ubi philosophus Iob videtur authonomatice tribuere esse Deo; et Psalmo  -  reprobatur insipiens quod dixit in corde suo, Non est Deus. Et ad illud sonat scriptura Spiritus sancti et aliorum philosophorum, necnon et necessitas loquendi fidelium. In isto dubio tenendum est quod ens dicitur multum equivoce de Deo et de aliis."
9755,426,9,185,"no","Ad cuius declaracionem premittendus est ordo quod Deus intelligitur a viante. Pro cuius declaracione suppono quod cognoscibilium aliqua sunt sensibilia, ut visibilia, audibilia, et cetera; que vel species proprias imprimunt in sensibus, que philosophi vocant sensibilia propria, vel accidencia secundum sensus distinctos specifice cognoscibilia in quantum huiusmodi propriis sensibilibus coexistunt, ut motus, quies, et cetera sensibilia communia. Ultra istam maneriem noscibilium sunt aliqua estimabilia, ut appendicie rerum materialium, quas nec sensus nec ymaginacio sufficit apprehendere, sed estimativa potencia. Et tercio sunt pure intelligibilia, ut intelligencie et"
9756,427,1,186,"bottom","quiditates universalium; et in illis consistit universitas creata. De primis noscibilibus sunt species vel simulacra manencia in absencia sensibilium, que sunt spiritus animales esse apprehensivos talium rerum. Et in potenciis fundantur habitus ex actibus eliciti, quibus noscuntur sensibilia communia ex conservacione specierum in ymaginativa. Quoad tercium genus noscibilium, ut sunt amicicia, paternitas, et cetere insensibiles habitudines relative, est dare habitus in estimativa inclinantes ad actus quibus apprehenditur; qui quidem actus vocantur intenciones materiales. Sed in quarto genere est dare habitus intellectivos et intenciones universales elicitas quibus intelligibiles substancie cognoscuntur. Et extra ac ultra totam istam universitatem creatam aspicit animus, quasi in unum chaos infinitum, et ibi confuse concipit Deum suum; quem actum concipiendi non terminat creatura, sed ipsemet Deus movet radio sue lucis ad illum gradum noticie, et ad quemlibet quatuor predictorum. Sed quintum actum per se appropriate terminat; quemlibet autem aliorum quatuor per mediam creaturam, ut universale est obiectum causans et terminans actum universalem: et utrobique Deus nunc secundum racionem propriam (ut in quinta manerie), et nunc secundum racionem esse intelligibilis creature, et nunc superaddendo existenciam universalem vel individuam creature: et sic vere est intellectus agens, movens, et terminans quamlibet intelligenciam creature. Unde propter elongacionem eius a nobis non habet nomen creatum proprium sed ex se esse vel superesse, quod est idem cum sua essencia. Et quando loquimur de Deo necessitati sumus aptare sibi equivoce nomina rerum per quas ipsum concipimus. Unde dicit Plato in Thimeo quod prima causa superior est omni narracione, et non deficiunt lingue in eius explanacione nisi propter suum excellens esse."
9757,427,2,187,"no","Sed ut concipiatur ulterius eius noticia, notandum est quod triplex est visio humana, scilicet, corporalis, ymaginaria, et mentalis, ut patet duodecimo super Genesim ad litteram. Triplex autem est visio corporalis, scilicet directa, refracta, et reflexa: directa, quando radius visualis et radius visibilis sine reflexione aut refraccione ad obstaculum medium commiscentur, ut videndo lucem directe obiectam; que quidem visio intuicio solet dici. Secunda visio est per refraccionem, quando ad medium partes radiorum hinc inde declinant a rectitudine perpendiculari penetrante continue irrefracte; et sic videntur astra per nebulam, et omnia visibilia que videntur per media diafaneitatum notabiliter diversarum. Tercia visio, reflexa, est quando radius visualis non penetrat obstaculum, sed reflectitur cum specie visibilis ad visum, qualis sit visio ad speculum."
9758,427,3,187,"top","Et correspondenter in suo genere contingit Deum videri a creatura racionali: primo directe, intuitive, vel facialiter, qualiter beati in patria vident Deum sine specie vel creatura media obiective. Sed diversimode videtur Deus a seipso et a creatura beata: a seipso, quantum est visibilis, et a creatura beata est intuitus secundum capacitatem creature utrobique clare, excluso nubilo. Sed secundo modo videtur abstractive, speculariter, vel enigmatice; quando lux mentis incipit a creatura inferiori, et gradatim ascendendo penetrat ultra universitatem creatam, utcumque videndo lucem primam. Et differt hec visio a priori primo in hoc quod prior visio sit immediate post unionem lucis prime cum luce creata intuente; secundo in hoc quod nulla creatura habet in illa visione racionem obiecti mediantis; tercio in hoc quod acies mentis in illa visione non dispergitur intuendo multas essencias, sed in Deum unite et feliciter congregatur: econtra autem de ista visione. "
9759,427,3,188,"bottom","Et per istam distinccionem possunt solvi Scripture, Ex. xxxiii. 20, Non videbit me homo et vivet; et Ioh. i. 18, Deum nemo vidit unquam; et prima ad Thimotheum, vi. 16, Lucem habitat inaccessibilem, quem nemo hominum vidit, sicut nec videre potest; et sic de multis similibus in Scriptura, quorum aliqua intelligunt de intuicione secundum vitam animalem, et aliqua intelligunt quod non est intuibilis a creatura secundum gradus plenitudinis qua ipsemet intuetur. Et de secunda visione loquitur Iacob, Gen. - , Vidi Dominum facie ad faciem, et salva facta est anima mea; et Isa. sexto capitulo, Vidi Dominum sedentem super solium excelsum; et apostolus, Rom. i. 20, Invisibilia enim Dei a creatura mundi per ea que facta sunt intellecta conspiciuntur. Unde generaliter loquendo omnis noticia eciam obscurissima per fidem est visio. Aliter enim non diceret apostolus, 1 Cor. xiii. 12, Videmus nunc per speculum in enigmate; et Veritas, Iob. viii. 56, Abraham pater vester exultavit ut videret diem meum; vidit, et gavisus est. Unde ista tercia visio per fidem vocatur ad similitudinem tercie visionis corporalis visio per reflexionem, quia virtute insufficienti ad intuendum vel racione discursiva insufficienti ad apprehendendum cognitum reflectitur adherendo pura fide prius cognito."
9760,427,4,188,"top","Si autem in omni noticia humana cognoscitur ens in sua maxima communitate, et illud ens sit commune Deo et creature, ac in illa noticia analoga quidam radius intelligencie humane sit ad Deum proprie terminatus; tunc sicut in visione corporea radius perpendicularis utrobique penetrat irrefracte, ut patet tercio Vitulonis, conclusione  - , sic in visione intellectuali radius ad Deum terminatus, qui solus directe supra mentem erigitur in qualibet intellectuali visione, usque ad Deum penetrat irrefracte. Sed assumptum deficit in tercio signo, cum omnis actus universalis non dispargitur "
9761,427,4,189,"bottom","partibiliter secundum multiplicacionem subiectorum: tunc enim esset infinitum intensus, distinctus quoad omnia singularia, et solum unum aggregacione, sicut alibi diffuse prosecutus sum."
9762,427,5,189,"no","Sed, ut alias dixi, hoc probabiliter elicitur, quod sicut Deum esse est primum verum, sic est primum a creatura racionali cognoscibile in multiplici genere cognoscendi. Primo enim cognoscendo ens in sua communitate analoga, cognosciturquadam precellencia Deum esse. Secundo in sciencia demonstrandi ab effectu ad causam, cognoscitur illo genere demonstrandi primo omnium Deum esse; cum nichil potest perfecte secundum causam cognosci, eciam in demonstracione potissima, nisi precognito Deum esse, cum illa sit suprema necessariissima causa, sine qua specialiter cognita nichil perfectissima demonstracione cognoscitur, ut patet in prologo primi Phisicorum. Tercio in sciencia clare visionis est Dei intuitiva basis cuiuslibet alterius visionis, cum in Verbo nichil cognoscitur nisi precognito ipso Verbo. Et si quarto vocemus fidem meritoriam maneriem cognoscendi, patet quod primo omnium (ut patet in simbolis) oportet cognoscere Deum esse."
9763,427,6,189,"bottom","CAPITULUM IV."
9764,427,7,189,"no","Hoc ergo supposito pro presenti, dubitatur si ens analogum sit commune Deo et suis effectibus; et videtur tripliciter quod sic: primo, ex hoc quod tota creata universitas est cum Deo, ergo esse est commune Deo et ceteris. Probatur consequencia ex hoc quod actus vel intencio predicati analogi est vere unus; et cum vere affirmatur de Deo et creaturis, oportet quod obiectum illius actus sit unum commune Deo et creaturis. Confirmatur tripliciter: primo ex hoc quod sic componendo, Deus est, predicatum est analogum, quia aliter non"
9765,428,1,190,"bottom","foret contractius componere quod Deus est quam componere quod Deus intelligit, gignit Deum, vel ordinat universitatem creatam: si ergo predicatum sit analogum, non soli Deo conpetit. Similiter, contingit intellect m demonstrare deitatem quadam demonstracione imperfecta, dubitando utrum sit Deus et sciendo quod est; quod non staret nisi predicatum esset analogum: ergo etc. Assumptum patet de persona Verbi, quam fidelis credit esse deitatem; et de possibili stat hominem Iesum existentem illam personam dubitari utrum sit Iesus, ubi fidelis dubitaret utrum hoc sit deitas demonstrando illam personam; et cum sciret quod hoc est, patet quod predicatum sit communius quam subiectum. Similiter, demonstrata deitate in abstracto fuit talis composicio, Hoc est, et quero utrum intencio predicati vel signum sibi correspondens, quod sit A, sit pure terminus, pure singularis, demonstrans essenciam, ut pronomen, vel communiter multa signans vel connotans tempus et actum anime cum nuda essencia. Si secundo modo, tunc A est vere predicabile de Deo et alio, et per consequens in aliquo communi conveniunt, quod potissime foret esse. Si primo modo, patet quod A non est verbum nec secundum ipsum appositum proporcionabilis conposicio, sed nugatoria geminacio eiusdem essencie: ideo, ut alias dixi, omne verbum significat formam communem. Si tercio modo, tunc non esset absolute necessarium Deum esse, cum ipsum esse implicaret tempus et actum anime, et remaneret difficultas de primario signato predicati utrum ipsum signat omne ens vel singulariter primam causam."
9766,428,2,190,"top","Secundo principaliter arguitur conclusio ex parte potencie, actus, et habitus creati, qui habetur de transcendente. Nam omni potencie create est dare unum obiectum adequatum in quod potest, ut visus in visibile, et quilibet alius sensus in suum sensibile, et correspondenter de aliis potenciis, ut exsuperant in apprehendendo, exsuperant in obiecto; sed omne ens potest intellectus creatus intelligere; ergo eius obiectum adequatum "
9767,428,2,191,"bottom","est ens intelligibile ad omne ens commune. Et idem arguitur ex parte actus transcendentis, qui non potest esse sic communis nisi racione obiecti, cum obiectum sit singulare; oportet ergo quod gradum communitatis capiat ab obiecto. Et tercio patet idem ex parte habitus: nam methaphisica non esset una sciencia, cum sciencia dicitur ad aliquid, nisi racione unitatis obiecti vel subiecti in quo obiective terminatur sciencia; ut gramatica et logica non constituunt unam scienciam, licet idem sit subiectum in quo, quia non est idem unum subiectum de quo; cum ergo methaphisica sit una sciencia, oportet dare unum subiectum amplissimum de quo tractat, et hoc videtur esse ens analogum communem Deo et aliis. Hic quondam dixi, quod Deus non per potenciam distinctam ab anima, sed per ipsam essenciam cognoscitur inmediate per illapsum; et sic est dare actum anime quo Deus inmediate intelligitur, appropriate intelligitur, si intellectus creatus quidquam intelligit; et ita ens creabile est commune obiectum potencie intellective distincte ab essencia anime, et ens increatum est proprium obiectum ipsius essencie. Et sic theologia ac methaphisica Aristotelis sunt distincte sciencie, et per consequens nec potencia nec actus nec habitus cogit ponere obiectum commune Deo et creaturis."
9768,428,3,191,"top","Contra illud videtur primo quod intellectus agens sit potencia secundum quam spiritus creatus intelligit Deum suum; quia non intelligit nisi per talem potenciam, et una sufficit: ergo eadem potencia qua intelligit creaturas, intelligit Deum. Confirmatur ex hoc quod essencia non sufficit comprehendere, per illapsum pocius quam quelibet creatura nisi esset dare potenciam apprehensivam in anima ultra potencias aliarum creaturarum. Secundo confirmatur ex hoc quod illa potencia potest elevari ad sincerius vel minus intelligendum Deum; ymo eadem potencia que cognoscit creaturam differre a Deo cognoscit extrema. Et quantum ad habitus videtur quod de facto "
9769,428,3,192,"bottom","potest habere per illapsum vel acquisicionem habitus sapiencie. Quecumque igitur potencia receptiva habitus de obiecto est cognitiva obiecti habitus, vel saltem potencia activa sibi correspondens. Ymo methaphisicus habet consideraciones et habitus de prima causa, sicut et naturalis de primo motore, sicut eciam moralis de primo obiecto felicitatis, ut patet ex scripturis Aristotelis et communi experiencia philosophorum. Et sic responsio claudicat, ut videtur."
9770,428,4,192,"no","Tercio principaliter arguitur ex parte intellectorum: nam Deus et creatura sunt quodammodo similes, et per consequens in aliquo communi conveniunt; in nullo si non in ente, ergo in ente vel esse conveniunt; ergo inesse est commune Deo et creaturis. Assumptum patet tripliciter: primo ex hoc quod omne productum oportet produci a suo simili, ut patet de ydeis. Secundo ex hoc quod homo est ad ymaginem et similitudinem Dei factus (ut patet Gen. i. 26); quomodo ergo forent similes si non convenirent in esse? Tercio ex hoc quod creature superiores sunt Deo propinquiores, ymo homo iustus est iniusto Deo similior: nec aliter diceret, Lev. xix. 2, Sancti estote, quoniam ego sanctus sum; et Ioh. xvii. 21, 22, rogat ut sui sint unum, sicut ipse et Pater unum sunt. Et consequencia prima ex hoc patet quod omnis conveniencia vel similitudo fundetur in aliquo communi, quia aliter in omni quo convenirent discreparent: et cum non foret diversitas fundamentorum istarum relacionum, conveniencia foret disconveniencia, cum secundum omne in quo convenirent summe discreparent; ut non tantum conveniret Petrus cum Deo in hoc quod ipse est iustus et Deus iustus, quam vox acuta racione acuciei cum stilo convenit."
9771,428,5,192,"top","Confirmatur conclusio tripliciter: primo in hoc quod aliter nulla esset comparacio Dei ad creaturam, ut Deus non foret melior, prior, vel posterior creatura; quod non minus interimeret fidem catholicam quam Scripturam: et consequencia videtur ex hoc quod si Deus sit melior Petro, tunc "
9772,428,5,193,"bottom","uterque est bonus; et sic esse bonum esset commune utrique. Nam propter equivocacionem negatur quod uterque istorum est canis, demonstrando celeste sidus et marinam beluam; quia, ut logici arguunt, intencio predicati foret universalis versalis intencio communis ad sydus et beluam, et non essent equivoca vel appropriata uni, aut aggregatum ex hiis; et sic foret hec composicio falsa, Uterque istorum est canis. Ut autem ista consideracio sit evidencior, supponatur nos loqui de proposicione que pure est ex intencionibus rerum distinctarum contra signa; et tunc patet quod concedendo omne animal latrabile, sidus, vel beluam esse canem, concedendum esset, quod esse canem foret commune cuilibet eorundem, et sic genus univocum. Si ergo racio ista in tam parva equivocacione procederet, quanto magis in summa possibili equivocacione, quando dicitur Deum et creaturam aliquam esse bonos vel singulariter utrumque illorum esse bonum. Secundo confirmatur ex hoc quod natura divina et humana connectuntur et communicantur eidem supposito; ut Christus, humanitas, atque Deus; sed communicacio in supposito presupponit communicacionem in analogo; ergo Deus et creatura in esse communicant. Minor patet ex hoc quod sequitur, Utraque istarum naturarum est idem supposito: ergo utraque illarum est, ymo, oportet quod sit homo, animal, et corpus univoce cum aliis, ut de Christo diffuse alibi declaratur. Christus ergo in faciendo se aliud quam prefuit, manens idem quod fuit, fit unum commune Deo et creature, cum individuum speciei humane sit utrumque; et cum omne ens sit esse et contra, patet quod esse est commune naturis tam disparibus. Tercio confirmatur ex hoc quod esse intellectum est commune Deo et universitati create, et per consequens ens est commune eisdem. Assumptum patet ex hoc quod Deus sub racione eterna, et per consequens sub eadem racione, intelligit se et singulas creaturas; nichil enim intelligibile potest Deus non intelligere. Ex quo colligitur quod esse intellectum est commune Deo et aliis, et sic esse."
9773,429,1,194,"top","Ex istis colligitur quod ens dicitur univoce de Deo et qualibet creatura. Sed pro ulteriori declaracione rimandus est summus gradus communitatis entis in sua maxima analogia. Pro quo notandum quod ens intelligibile, ens intellectum, vel ens possibile, que omnia idem sunt, est ens ambitus amplissimi possibilis, et non existens vel aliud tali ente contractius. Patet tripliciter: primo ex hoc quod nichil potest esse communius; sed intelligibile vel intellectum a Deo est communius quam existens; ergo ens est communius quam existens. Assumptum patet ex eo quod nichil communicatur non enti; esse ergo est commune omni affirmacioni vel negacioni possibili de presenti, preterito, vel futuro. Secundo patet idem ex hoc quod tanti ambitus est ens sicut potest esse (ut patet alibi); sed potest esse equi ambitus cum esse intelligibili; ergo tanti ambitus est de facto. Minor patet capiendo hoc, Omne ens intelligitur vel potest esse ubi est distribucio pro omni supposito entis intelligibilis; et sicut utrobique est terminus eque communis, sic utrobique eque commune est suum signatum primarium. Tercio patet idem ex hoc quod intelligibile possibile vel quodcumque adiective nominabile presupponit noticiam entis vel rei cuius passio vel condicio est adiecta; ergo cum communissimum omnium sit primo cognitum, sequitur quod ens vel res sit eque commune sicut intelligibile sive possibile. Quo supposito, necesse est supponere ex sentencia ydearum quod non est creatura intelligibilis nisi que habet esse intelligibile, que est ydea in Deo. Ex quo patet quod ens communissimum, quod est universitas encium, mundus, architipus, et omne nominabile est solum essencialiter Deus ipse: nec ex hoc sequitur quod quelibet creatura sit quelibet, vel quod aliqua creatura sit Deus, nisi secundum esse intelligibile. Et patet quod sicut "
9774,429,1,195,"bottom","omne ens est eternum, sic ens in sua analogia maxima est eternum."
9775,429,2,195,"top","Sed ulterius notandum quod ens commune analogum dicitur equivoce de Deo vel quocunque esse intelligibili creature et quacunque existencia creature: cum enim equivocacio dicitur vel ex discrepancia racionum vel ex discrepancia signatorum vel utriusque, patet quod utrobique est racio equivocacionis maxime, cum maior sit discrepancia essencie divine et create essencie essencialiter adherentis quam est cuiuscumque substancie et sui accidentis inherentis. Si ergo illa distancia creaturarum necessitat ad equivocacionem, quanto magis distancia incomparabiliter ipsa maior. Similiter, omnis racio Deo vel esse intelligibili rei competens est racio increata; omnis racio existencie creature conveniens est racio creata: ergo inter dicta est summe possibilis discrepancia racionum. In nullo enim convenit creatura cum Deo nisi nude in esse, et non in existere sed in esse intelligibili quod est Deus: Deus enim existit quia est essencia sine causa, et sic extra universitatem creatam; et creatura existit quia est essencia defectiva a Deo adextra producta de nichilo. Et sic intelligendus est beatus Dyonisius in De divinis Nominibus cum Lincolniense et aliis doctoribus dicentibus quod Deus est superens et supersubstans et cetera, et quod nichil est univocum Deo et creaturis (supple) secundum existenciam. Et sic intelligenda est Scriptura, 1 Cor. iii. 7, Neque qui plantat est aliquid neque qui rigat, sed qui incrementum dat, Deus; et ad Gal. vi. 3, Si quis se existimat aliquid esse cum nichil sit, ipse se seducit; et Phil. ii. 7 dicit quod Christus se ipsum exinanivit formam servi accipiens. Quando enim divini philosophi considerant quod maior est discrepancia Dei ad creaturam quam est mobilis ad motum, vel subiecti ad suum modum, collaudando rem secundum suum esse perfectissimum, dicunt quod solus Deus est substancia, essencia, "
9776,429,2,196,"bottom","vel veritas, et alia nichil in comparacione ad ipsum; supple, univoce secundum existenciam vel esse actuale. Quando autem considerant res secundum inperfeccionem vel deficienciam in eis, qualem inseparabiliter habet existencia cuiuslibet creature, tunc dicunt, quod creature sunt substancie, accidencia, vel aliter secundum philosophos nominata; et Deus non est substancia, essencia, vel aliud nominandus, sed super omnem nominacionem humanam. Et in ista equivocacione sanctorum loquencium errant multi."
9777,429,3,196,"no","Ex istis faciliter tolluntur instancie que fiunt contra istam sentenciam. Videtur enim primo 'quod ens analogum foret genus, quia predicatur univoce in quid.' Sed assumptum claudicat in duobus: non enim predicatur nisi equivoce de aliquo per se in genere, quia non secundum racionem generis vel existenciam creature, ut homo non est formaliter ens intelligibile, sed existens in genere; nec predicatur in quid sed in quod, cum nescitur quid res est ex hoc quod cognoscitur ipsam esse, nec est differencia vel racio distingwendi unam rem ab alia per hoc quod est vel intelligitur aut potest esse: ideo analogum est supra omne genus creatum et principium omnis universalis creati."
9778,429,4,196,"top","Secundo obicitur per hoc 'quod ens analogum foret superius et per consequens prius Deo, et Deus eius participacione foret ens.' Sed patet quod pro utroque falsum assumitur: nam quoad subsistendi consequenciam convertuntur, nec aliquam essenciam dicit ens analogum preter Deum, cum omne intelligibile sit Deus, genus autem participatum dicit multas essencias singulares quarum ipsum est pars quiditativa. Et patet, cum ipsum ex equo sit Deus, quod nec est prius nec natura posterius Deo; sed bene sequitur quod omnis creatura sit participative ens, quia capit particularem entitatem que est pars subiectiva sui generis et ens analogum sive Deus. Deus ergo, cum sit omne ens, quia essencialiter omnis racio exemplaris, quod idem est, non "
9779,429,4,197,"bottom","capit partem entis analogi; cum non habeat partes subiectivas vel singularia, sed ex equo ambit totum, cum sit omnia in omnibus et universitas creata in ipso eternaliter vita erat."
9780,429,5,197,"no","Tercio obicitur per hoc 'quod, si ens analogum foret quelibet creatura, tunc omnis creatura foret Deus, et quidlibet quidlibet:' sed patet ex dictis de ydeis quod neutrium sequitur, quamvis hoc ens vel ista res quacumque demonstrata sit Deus; non tamen aliqua creatura, aliquis homo, vel aliquid sub connotacione qualitatis generis, sed secundum merum esse analogum, quod est esse intelligibile vel esse adintra. Et sic intelligitur quod esse est commune cuilibet creature, - hoc est, quelibet creatura est illud, - quod est ens analogum sive Deus, vel quelibet creatura secundum esse intelligibile est Deus. Et non exinde sequitur quod sit Deus propter equivocacionem; nam qualitas signata per nomen in genere contrahit predicatum ad predicacionem secundum existenciam creature: et patet quod assumptum est equivocum, cum ens secundum creatam existenciam, et non secundum esse intelligibile, sit quelibet creatura. Nec sequitur 'Quelibet creatura est secundum esse intelligibile Deus, ergo est Deus;' nec sequitur, 'Omnis res est illud quod est omnis res, ergo omnis res est omnis res;' et sic de similibus arguciis, que in tractatu de Ydeis plenius sunt purgate."
9781,429,6,197,"top","Ex istis sequitur quod ens summe univoce et summe equivoce competit prime essencie et creatis: summe univoce, quia secundum primam racionem, que est intelleccio sive cognicio, et cum illa sit prima omnium racionum, patet quod ens competit secundum ydemptitatem racionis primarie omni enti; et quod summe equivoce, patet ex hoc quod secundum summam diversitatem racionis existendi, que est prima disparitas possibilis. Secundo patet quod nullum "
9782,429,6,198,"bottom","dominium Dei est eternum, cum non pure in esse intelligibili sed in existencia creature obiective fundatur dominium: patet totum ex dictis libro primo. Sed si dominium Dei posset esse extensius, dicetur posterius. Tercio patet cum fide quod dominus Iesus Christus sit subiectum theologie distincte a methaphisica ethnicorum. Illud declarat dominus Lincolniensis in suo Exameron, capitulo septimo, ponens primo quod in Christo sunt quatuor notabiles unitates. Prima est unitas essencie cum sua Origine atque Dono; de qua Ioh. x. 30, Ego et Pater unum sumus. Secunda est unitas persone, qua essencia creata tam corporea quam incorporea, sicut tercia essencia increata, sunt eadem persona. Sed tercia est unitas generalis, qua omnis natura corporalis vel spiritualis est idem Christo. Et quarta est unitas exemplaris qua omnis racio exemplaris, et per consequens omne ens, est essencialiter ipsum Verbum. Et sic non verecundatur theologus concedere se nichil scire, cum apostolo, nisi dominum Iesum Christum, qui est subiectum primum dignitate, adequacione sue sciencie, cum non potest scire aliquid nisi ipsum. Theologus autem incipit ab esse intelligibili, procedendo per fidem Christi ad existenciam creature. Unde non perficitur sciencia theologica antequam perficiatur in patria, quando servato eodem ordine in Verbo videbuntur omnia. Econtra autem mundani philosophi incipiunt ab existencia creature, et ascendunt ad eius esse intelligibile. Et sic faciliter ac pertinenter possunt concipi dicta philosophorum de magis noto homine et nature."
9783,430,1,199,"top","REDEUNDO iam tercio ad materiam que directius concernit dominium, oportet primo supponere ex dictis et posterius declarandis quod sedecim sunt actus quos contingit famosius circa dominium exerceri: scilicet, creare, sustentare, et gubernare, quos oportet necessario appropriate Deo competere; et tredecim alii, scilicet, donare, accipere, prestare, repetere, vendere, emere, locare, conducere, accomodare, mutuare, promittere, fideiubere, et deponere: de quorum differenciis et speciebus patet posterius in processu. De istis autem septem recitantur ab Aristotele, quinto Ethicorum, quinto capitulo; et alii sunt ab aliis politicis nominati. Discusso ergo de tribus prioribus, consequenter videndum est, qui istorum tredecim, et qualiter, Deo conveniant. Et primo de donacione patens est quod Deo summe conveniat, eo quod persona, ut liberalior, est donativior; sed Deus est summe liberalis, ergo maxime donativus. Unde omne donum concedendum est a Deo procedere; iuxta illud Iacobi i. 17, Omne donum perfectum et omne datum optimum desursum est descendens a Patre luminum: et sequitur, Si quis indiget sapiencia postulet a Deo, qui dat omnibus affluenter. Nec aliter doceret nos Deus (sicut et utitur ecclesia) ipsum cum tanta diligencie exorare, ut Mat. vi. 11, Panem nostrum supersubstancialem "
9784,430,1,200,"bottom","da nobis hodie: et infra capitulo septimo, Si vos, cum sitis mali, nostis bona data dare filiis vestris, quanto magis Pater vester, qui in celis est, dabit bona petentibus se. Nec hoc verti in dubium, cum sit demonstrabile quod quidquid Deus adextra produxerit est alicui nature vel communitati graciosum; et propriissimum donum Dei, quia videtur maxime elongari a racione donabilis, donata fuit homini, ut patet posterius. Omnis ergo creatura, cum ordinatur eternaliter a Deo dari alteri creature, que plena servitute Deo subicitur, antequam recipiat tale datum, patet quod, sicut singula creata sunt specialia dona Dei, sic Deus non potest dare aliquid creature nisi liberrime illud donaverit. Sed nec ista conclusio verti debet in dubium."
9785,430,2,200,"top","Et patet ignorancia philosophorum nimis grosse sapiencium, qui putant quod abdicacio vel alienacio consequitur ad quodlibet plenum donum; vel aliter quod donum vel datum Dei non habet racionem propriam veri doni. Nichil enim creatum potest excludi a divino servicio, quia, eo ipso quod est, Deus ipsi plenissime dominatur, ut patet superius. Qui enim aliquid donat servo suo non alienat illud a se ipso, cum suum sit plenissime quidquid habuerit servus suus; patet ergo quod non est possibile aliquid servire creature nisi de tanto principalius serviat Creatori, et per consequens nisi Creator eidem capitaliter dominetur. Idem igitur est credere creaturam esse extra divinum dominium, et ipsam per se esse sine divina conservancia vel causacione, quod formaliter includeret ipsam esse Deum. Ex hoc ergo quod Deus est omnipotens, cuius causacione multiplici indiget quelibet creatura, sequitur quod non potest donando alienare a se dominium cuiusquam donabilis, quod est propter plenitudinem sui dominii. Item, si Deus posset a se alienare dominium, cum "
9786,430,2,201,"bottom","par sit iudicium de quolibet serviente, sequitur quod Deus posset conferre primo angelo dominium tocius residui huius mundi, exuendum eum cum tota sua possessione a Dei servicio; quia hoc videretur improvidum ad donacionis plenitudinem pertinere: sed hoc dato contingeret creaturam esse quantumlibet maiorem dominum Deo suo, et sic maioris activitatis et potestatis; quod insanum est dicere. Item, si Deus pro A instanti primo transfert totum suum dominium in primum angelum cum abdicacione eiusdem (cum vel non potest vel non oportet quod fiat talis translacio vel alienacio successive, sed pocius subito, si contingat), sequitur quod Deus pro A instanti non haberet ius vel potestatem ad taliter transferendum, quia nemo donat pro danda mensura aliquid alicui, pro quo donabile est non suum. Et per idem sequitur quod primus angelus tunc multum teneretur Deo racione dicte libertatis et dominii capitalis, quod Deus sibi donaverit. Et ex alio latere, cum Deus tunc non haberet dominium non tunc teneretur taliter Deo suo; nec procedit ista racio eque contra alienacionem dominii creature, eo quod creatura successive donat donabile, habens capitalem dominum qui principalius illud donat. Et in fine, postquam subiectus dominus profecerit quod sibi pertinet ex condicto, oportet quod capitalis dominus reservando dominium pro instanti translacionis suppleat dacionem: cum ergo non potest esse dominus Deo superior, sicut nec ipse potest capitaliter tenere de alio, patet quod non potest esse qui suppleat in fine translacionem divini dominii, si pro illo instanti sibi non fuerit capitale dominium reservatum. Nec illud potest verti in dubium, cum (iuxta dicta superius) dominium Dei formaliter sequitur creaturam, sic quod si sit aliqua creatura, Deus eius plenissime dominatur."
9787,430,3,201,"top","Patet igitur quod non est de racione dominii, in quantum huiusmodi, quod sit proprietarium, et per consequens quod "
9788,430,3,202,"bottom","donans quidquam alteri alienet a se dominium. Potest et hoc tripliciter confirmari. Primo, posito quod Petrus solus cum sua familia habeat dominium aque vel soli, quod communicatum racione ampliacionis possibilis non preiudicet occupanti: tunc Petrus potest donare Paulo dominium dicti soli servando sibi eque utile et plenum dominium sicut ante; ergo de racione donacionis eciam ab homine non est abdicacio rei date. Unde et sic fuisset in statu innocencie (ut patet posterius); ubi parentes derivassent in posteros dominia subiectorum, et non eo minus sibi ipsis eorum plena dominia reservassent. Et videtur casus innui Gen. xxxiv. 21, de Sychen filio Emor et filiis Israel: Negocientur, inquit Scriptura, in terra et exerceant eam que spaciosa et lata indiget cultoribus. Nec obest usus artacio, dominati sustentacio, vel alienandi difficultacio, quin efficacius possent racionabiliter communicato dominio exerceri, quam Petro solo proprietario existente: ergo non est de racione donacionis humane abdicacio dominii rei date. Nec dubium philosopho quin tales casus possent naturaliter contingere, quod singulariter dominantes deberent ex epikeia communicare sua dominia, quod utique de iure non facerent, si proprietas, in quantum huiusmodi, meliorat dominium. Secundo patet idem in dominio violento. Nam capitalis dominus conquestor regni, immediate post completum conquestum, antequam sibi quidquam apropriaverit, potest donare suo militi vel baroni certum dominium servando sibi, tanquam capitali domino, certum servicium, eciam maius quam prius habuit, vel eciam haberet si totum conquestum tanquam proprietarius possideret: ergo stat dominum post donacionem stantem habere donati dominium. Nec minuitur integritas vel plenitudo dominii propter facultatem vel potenciam abutendi. Tercio patet idem de servo quem, exempli gracia, nominemus Petrum, a Paulo domino de morte condicionaliter preservatum, ut quidquid bonorum fortune ipsum habere contigerit cedat Paulo in plenum dominium "
9789,430,3,203,"bottom","pro vite conservancia graciosa. Sic enim servus secundum Ysidorum a servo dicitur, quia post belli victoriam sunt sic olim condicionaliter reservati. Tunc, Paulo dante Petro A donum usu consumptibile, non exinde abdicat a se sed pocius conservat dominium huius doni, eo quod quidquid temporalium acquiritur isti Petro racione specificati dominii adquiritur eciam ipsi Paulo. Et dicens quod Petrus servus non potest cum dictis paribus esse dominus vel aliquid possidere, restringit possessionem et dominium ultra amplitudinem racionalem Scripturarum; per idem obligans se ad consequenter dicendum quod nemo est dominus preter Deum, eo quod Deus habet pleniorem racionem dominii cuiuscumque quod possidet creatura, quam Paulus in casu habeat vel habere poterit super Petrum."
9790,430,4,203,"top","Et patet philosophis non cecatis in particulari consideracione terreni dominii quod communicacio non obest vero dominio, nec proprietas ipsum per se consequitur, quin pocius omnis proprietas fuerat racione peccati vel dominancium vel incommunicancium introducta. Vide ergo racionem dominii, et videbis quod habitudo qua quis preficitur servienti communicata sit gracior, quia de tanto stabilior et communitati utilior, ut post per Dei graciam ostendetur. In signum itaque imperfeccionis opposite solum contenditur circa appropriacionem bonorum fortune, que inter quinque bonorum genera minimi sunt valoris: Salvatorque noster cum suis apostolis noluit esse proprietarie dominans, sed communicative, "
9791,430,4,204,"bottom","quantum exigit status viancium pro medio ut supernum dominium acquiretur. Dona eciam spiritualia et divino dominio propriora plus sapiunt condicionem oppositam; quod sine alienacione vel depauperacione donantis communicentur hominibus, ut patet de regno celorum quod ex communicacione pluribus heredibus gracius a singulis est possessum. Et idem patet de aliis spiritualibus diviciis et dominio hominis naturali: nam meritum viantis de quanto fuerit amplius et spissiu spluribus communicantibus seminatum, de tanto accrescit uberius et utilius dominanti; sicut eciam patet de sciencia et doctrina. Et hinc inolevit in religione Christiana quod dona Dei usque ad temporalia Deo dicata numismate non vendantur vel a ministris ecclesie abdicentur; ut patet Act. viii. 18-20, de Symone qui voluit pecunia emere apostolicam potestatem. Et Lev. xxv. 23 scribitur, Terra non vendetur in perpetuum, scilicet, alienando simpliciter: et subditur pro causa, quia (inquit) mea est, et vos advene et coloni mei estis. Ecce, relinquitur nobis ceremonialis figura in scriptura Veteris Testamenti ad contemplandam perfeccionem divini dominii; donum, inquam, Dei, cum non exinde minuitur, nichil est sibi inutilius quo pluribus communicatur, quin pocius efficacius sibi servit. Patet quod, positis creaturis capacibus, Deus esset eis invidus nisi liberaliter et communicative tribueret dona sua. Unde dedit liberalissime tam tempore status innocencie quam post lapsum tempore triplicis legis, scilicet, legis nature, legis scripte, et legis gracie; ut post declarabitur libro de humano Dominio capitulo  - ."
9792,430,5,204,"top","Unde propter diversitatem donacionum cum donati retencione et cum eius abdicacione, vocatur prima communicativa et secunda donacio translativa. Sic enim donando communicat sua dona, ut patet de donatis communiter pro statu "
9793,430,5,205,"bottom","innocencie, Genesis primo capitulo, et pro statu lapsus Genesis octavo et nono capitulis. Nam corpora celestia cum astris causando temperamentum temporum sunt data communiter, ut patet Genesis primo et octavo capitulis. Et ita de sublunaribus ad alium usum datis Adam, Noe, et suis posteris. Et istum modum donandi exemplificat apostolus, 2 Cor. xiii. 13, approprians communicacionem Spiritui sancto, eo quod Spiritus sanctus est donum omni creature gracia et caritate communicatum: Gracia, inquit, domini nostri Iesu et caritas Dei et communicacio Spiritus sancti sit semper cum omnibus vobis. Gracia autem per mediacionem Iesu Christi facta est ex caritate perpetua Dei Patris, et hinc dona Spiritus communicantur fidelibus; et confert quod Scriptura alternet signa proprietatum personalium, ut cognoscatur quod inter personas adintra non sit prioritas naturalis. Unde donacionem temporalium verbo communicandi insinuat ad Gal. vi. 6, dicens, Communicet autem is qui cathetisatur ei qui se cathetisat in omnibus bonis; et prima ad Thim. vi. 17, 18, Precipe divitibus facile tribuere, communicare, etc., quia indubie caritative donans temporalia communicat post donacionem eorum dominio. Alia autem donacio misera vocatur donacio translativa eo quod ex imperfeccione transfert naturam dominii spoliando personam donantem et induendo recipientem, iuxta modum loquendi Eccli. x. 8, Regnum de gente in gentem transfertur proper iniusticias, iniurias, contumelias, et diversos dolos. Unde si non esset peccatum, nunquam esset talis translacio; sed honoris ambicio, temporalium avaricia, et carnalium peccatorum ingluvies proprietatem dominii (ut patet posterius) inducerunt."
9794,430,6,205,"top","Et patet quod Deus propriissime donat hominibus dona sua; creature autem vel minus proprie vel nimium abusive. Primum patet ex hoc quid Deus habet dominium verissimum "
9795,430,6,206,"bottom","sui dati, et cum hoc optimum modum dandi: quare ergo non sibi principalissime et propriissime competeret donandi racio, cum sit metrum aliis donacionibus per quod ille racionem suam participant? Secunda pars patet ex hoc quod quelibet creatura donans habet dominium solum ex prestito (ut patet 1 Thim. vi 17) et solum gerit vicem ministri vel dispensatoris Domini in donando. Sicut ergo dispensator terreni dominii manualiter tradendo dominia domini donantis proprie non donat ea tam proprie, sed dispensat; sic est de donacione cuiuslibet creature. Quod si ille distribuit sine auctoritate Domini predonantis, non est proprie donacio sed potestatis ministrandi presumptiva abusio. Et patet quod multi distribuentes histrionibus et ceteris indignis peccant graviter in sic donando, nec eis tribuunt titulum veri doni. Prima pars patet eo quod nemini licet alienare dominium sine consensu et licencia capitalis domini; cum exinde tolleretur servicium capitali domino de iure debitum, et per consequens sibi iniuriaretur subtrahendo domino quod est suum: cum ergo Deus non consentit nec licenciat ad translacionem huiusmodi, eo quod (ex supposito) est iniusta, patet quod supposito facto, quod communiter contingit, sequitur conclusio. Et dico quod multi, quia contingit ignorantes satis puro titulo indignis distribuere nescienter; communius tamen puto quod evenit propter crassam ignoranciam vel ambiciosam pompam mundi. Secunda pars patet ex hoc quod omnis titulus veri doni, in quantum huiusmodi, est iustus vel ipsum ius ad donum huiusmodi possidendum: cum ergo recipiens (ut supponitur) sit indignus, sequitur quod non sit capax legittime talis iuris. Et patet quod quilibet non protervus evidencius concederet quod, si iustum est proprietarium sine licencia terreni capitalis domini privari "
9796,430,6,207,"bottom","pretense possesso, multo evidencius est iustum occupantem aliquid sine divina licencia hoc privari. Nec est fingendum quin, si terrenus dominus capitalis habeat in subiecti dominio interesse, racione cuius non licet subdito alienare sine domini capitalis licencia ad hoc data, quin multo est illud evidencius de magno interesse supremi Domini. Et patet quot sunt usurpative vel nuncupative solum dominia, quia omnia que capitalis dominus non donavit."
9797,430,7,207,"bottom","CAPITULUM II."
9798,430,8,207,"no","Ex istis patet distinccio donacionis divine a donacione impropria creature. Nam donacio divina est propriissima, largissima, et utilissima creature. Prima pars patet ex proximo dictis, et secunda pars patet ex hoc quod Deus non dat suis famulis quodvis donum nisi principaliter det se ipsum. Nam primo omnium dat esse, in quantum esse intelligibile creature, quod est realiter divina essencia, producit ad existenciam creature, ac si subiectum produceret accidens in se ipso; vel (ut sacer Psalmus ciii. 2 loquitur), amictus est creato lumine, ex illapsu intimo, ac si quis fuerit vestitus vestimento: et sic intelligitur de veritate, unitate, et bonitate analoga, quas primo donat cuilibet creature, ut declarat beatus Dyonisius in libro suo de divinis Nominibus multis locis. Cum ergo omnes creature sint participative existentes, patet quod Deus primo communicat eis suam essenciam. Et idem intelligitur de omnibus donis accidentalibus in quibus Deus donat predestinatis principaliter Spiritum sanctum, ad quem consecuntur huiusmodi accidentalia dona Dei. Et sic intelligitur illud Act. xvii. 28, In ipso vivimus,"
9799,431,1,208,"bottom","movemur, et sumus; 1 Ioh. iii. In eo manemus et ipse in nobis,, quoniam de Spiritu sancto dedit nobis; quia ipse Spiritus est caritas, ut patet 1 Ioh. iv. 16, Deus caritas est, et qui manet in caritate, in Deo manet et Deus in eo. Videte ergo qualem caritatem dedit nobis Pater, dando nobis essencialiter Spiritum sanctum et consequenter cetera carismata, ut septemplicia dona Dei, cum secundum apostolum ad Rom. viii. 32, Quomodo non cum Christo omnia nobis donavit?"
9800,431,2,208,"top","Et patet quod Spiritus sanctus eternaliter est donum, quia iocale donabile, licet ex tempore fuerit extra datum. Sed est difficultas theologica, si Spiritus sanctus sit datus eternaliter aut donatus: et videtur Magistro quod non, Dist. 18 primi Sentenciarum. Michi autem videtur, salvo meliori iudicio, quod sit eternaliter dacio atque donacio intra Deum. Nam omne quod quis habet ab alio datur sibi ab eodem, sed Filius et Spiritus sanctus habent esse a suo principio; ergo ab eodem principio datur eis esse: quod et Veritas, Ioh. v. 26, patencius confitetur, Sicut (inquit) Pater habet vitam in semet ipso, sic et Filio dedit vitam habere in semet ipso; et Iob. x. 29, Pater quod dedit michi maius omnibus est. Et conformiter videtur michi probabiliter posse dici quod dedit eterno consilio, in quantum adintra concessit omnes regni filios Verbo suo. Unde Ioh. x. 28, propter dacionis eternitatem adintra, dicit quod nemo rapiet oves de manu sua. Et cum omne gratis datum, ut sic, sit donum, videtur quod Spiritus sanctus, sicut eternaliter donatur Filio, sic eternaliter est donatus, quia indubie donabilitas qua est donabilis creature non est formaliter qua tercia persona refertur ad suum principium, sed voluntaria dacio que, ut sic, est donacio qua absolute necessario adintra datur Filio. Ideo quarto de "
9801,431,2,209,"bottom","Trinitate, xiv., dicit Augustinus, Sicut natum esse est Filio a Patre esse, sic Spiritui sancto donum Dei esse est a Patre et Filio procedere. Vult dicere, sicut exponit Omel. xix., quod sicut Filius eternaliter habet esse, sic Spiritus sanctus eternaliter habet esse, sic Spiritus sanctus est eternaliter donatum, quia a communi principio voluntarie habet esse. Et patet quare Spiritus sanctus apropriate donum dicitur: habet enim dantem et accipientem origine precedentes, ex quibus concorditer volentibus absolute necessario sed libere procedebat. Et hinc vocatur sepius Filii spiritus in Scriptura: ad Gal. iv. 6, scribitur, Misit Deus spiritum Filii sui in corda vestra. Sicut ergo omne donare est dare, et non econtra, sic prius origine est datum Filio esse vitam quam donatum Spiritui esse vitam. Sed quia dacio et donacio temporalis dicitur multum equivoce ad priores, ideo Magister cum Augustino, septimo de Trinitate xviii., loquitur de donacione temporali que fit a tota Trinitate communiter, cum sit operacio extra Deum; et illa vocatur missio Filii vel Spiritus sancti, que est multiplex secundum incarnacionem vel aliam disparem accionem. Sicut ergo Spiritus sanctus eternaliter et absolute necessario est donum, sic actualissime et absolute necessario est donatum. Nemo namque dicit quod Pater dat sine dacione proporcionali et nec per consequens sine dato: nec est racio quare Spiritus sanctus pocius est donum quam Filius, nisi quia ille libere procedit, Filius autem pure naturaliter; et prior simplex dacio, posterior donacio solet dici. "
9802,431,2,210,"bottom","Cavendum tamen est, secundum Augustinum, ne credatur personam prius esse cui dacio sit adiecta; sed sicut artifex dat esse domui et generans dat esse producibili naturali, sic esse personale est datum utrique persone producte diversimode, ut est dictum."
9803,431,3,210,"top","Et in talibus equivocacionibus laborant plurimi, ut tam donum quam dominium potest accipi materialiter pro illo de quo fit donacio sive dominacio; sicut Spiritus sanctus est omnibus idem donum, et res possessa est tam Deo quam quotlibet creaturis idem materiale dominium. Formaliter autem loquendo, patet quod est dare caritatem, dominacionem, et cetera in creatura subiecta, qua appropriate formaliter singule creature, que illud donum recipiunt, informantur: ut caritas, que est hominem esse carum, dominacio, que est creaturam esse dominum, - et sic de aliis donis supernaturalibus, que ad inhabitacionem Spiritus sancti consecuntur, - vocantur vere pluraliter dona Dei. Et illud bene notatum apperit multas Scripture sentencias; et concordant doctorum dicta que videntur aliquibus repugnare. Nam 4 Reg. ii. 9 ait Helizeus Helie, Obsecro ut fiat spiritus tuus duplex in me, id est, ut fiat donum spirituale a Spiritu sancto michi formaliter inexistens; id est, tam ad prophetandum quam ad faciendum miracula: vel, ut aliis placet, ad duplicandum miracula in effectu, quod et factum est cum Helizeus sedecim miracula fecerat et alius solum octo. Et sic intelligitur illud dictum Dei, Num. xi. 17, Auferam de spiritu tuo, et dabo eis. Auferam, inquam, id est, feram vel capiam dona spiritualia, quibus septuaginta iudices informentur, de Spiritu sancto qui te inhabitat, et dabo eis: non quod aliquod donum diminutum vel spoliatum fuerat de Moyse, sed quod principium Spiritus sancti, id est, Pater et Filius, dat per illum; et sic communiter tota Trinitas, ut latrix vel datrix muneris, est illapsa. Et sic "
9804,431,3,211,"bottom","iuxta rectam interpretacionum verbi auferam, docemur tres notabiles veritates: prima, quod Spiritus sanctus graciose quemquam inhabitans est spiritus eiusdem hominis, sicut Deus. Filius autem datus non est eius filius, cum dicatur ad aliquid, ut docet Augustinus, quinto de Trinitate capitulo xv. Secundo docemur quod per Spiritum dantur quadam proprietate personali carismata, cum eternaliter sit donum adintra, et sibi appropriatur benevolencia, racione cuius non potest nisi secundum racionem donarii extra dare. Tercio docemur quod non si Deus capit de dicto Spiritu quodvis dominium, quod exinde Spiritus spoliatus careat illo dono, cum non potest abdicando dominium quidquam dare. Et cum ex gramatica diccio duo includens, si unum illorum exprimitur, pure reliquum dat intelligere, cum designat circumstanciam principii subiectivi, ac Spiritus sanctus sit subiectum predictorum carismatum; patet plane literalis sentencia impugnabilis eciam a sophista."
9805,431,4,211,"top","Quoad doctorum discordias, quorum quidam dicunt quod caritas qua Deum diligimus est Spiritus sanctus, alii quod est habitus theologicus a tota Trinitate infusus; utrique verum dicunt ad sensus equivocos expositos de termino caritatis. Verumtamen dum Spiritus sanctus illabitur et per consequens eius principium, est dare caritatem que sit donum distinctum, quo carus accidentaliter informetur; non tale quod poterit per se esse, sicut multi equivocantes contendunt inaniter: sed est denominacio accidentalis, sine qua secundum speciem non est possibile quod sit creatura aliqua Deo cara. Unde sicut igneitas non potest inesse materiali essencie nisi eo ipso insit caliditas inseparabiliter, si sit mixtum, sic non potest Deus graciose illabi anime nisi eo ipso insit gracia vel caritas inseparabiliter, si tota vita sit pura, et separabiliter, si viciis sit commixta. Et patet quomodo verificatur illud Iac. i. 5, Deus dat omnibus affluenter. Primo enim dat mensuram "
9806,431,4,212,"bottom","bonam, cum solum bonum de genere et non vicia sapiant dona sua. Secundo dat mensuram confertam, quia iuxta capacitatem anime replet iliam. Tercio dat dona sine vacuitatibus coagitata, quia usque in finem diligit predestinatos confirmando in illis graciam consumatam secundum quam inseparabiliter obiecto beatifice confruuntur. Et quarto accumulat dona supereffluencia, dum beati ex comitiva concivium superaddite sunt beati. Et sic intelligitur illud Luc. vi. 38, Mensuram bonam et corfertam et coagitatam et supereffluentem dabunt in sinum vestrum, intelligendo metaphorice continens pro contento."
9807,431,5,212,"no","Ex istis patet quod donacio Dei sit utilissima creature, eo quod omne datum Dei sonat in bonum anime, quod secundum condicionem subiecti est inseparabiliter melius et durabilius bono quolibet temporali; ideo nimirum dicit Salvator, Mat. xvi. 26, Quid enim proderit homini, si universum mundum lucretur, anime vero sue detrimentum paciatur? aut quam dabit homo commutacionem pro anima sua? Si ergo spiritus sit tota personalitas hominis, et corpus cum suis bonis accidentaliter ordinatum ad spiritum, ut ad finem; dona autem Spiritus non sunt usu consumptibilia ad supportandum vel custodiendum onerosa, sed omniquaque plus bonificat possessorem: quis dubitat quin de illis fit homini thesaurus utilior, ut docet Salvator, Mat. vi. 20. Si insuper attendimus ad modum donandi, videbimus faciliter quod Dei donacio in utilitate excedit quamvis donacionem aliam creature. Deus enim non potest donare nisi ad usum utilem nullatenus ad abusum, nec potest a bene utente iniuste repetere; sed bene utentem multipliciter excitat ad utendum, et de abutente statim repetit: que omnia ad utilitatem donatorii noscuntur planissime pertinere."
9808,431,6,212,"top","Prima pars patet eo quod Deo iniusticia non potest competere; nec potest cum creature sua nisi graciose agere, quod non faceret repetendo donaria ab immuni. Unde in testimonium huius, 1 Thim. vi. 17, dicit apostolus quod Deus "
9809,431,6,213,"bottom","prestat nobis habunde omnia ad fruendum. Qualibet enim creatura utitur iustus in Domino, scilicet, de quanto usus mediat ad Dei honorem et utentis utilitatem: et quia de tanto indubie usus huiusmodi mediat ad Dei fruicionem, ideo nimirum usus sic modificatus vocatur a fine nunc fruicio et nunc usus, et sine tali fine abusus dicitur. Unde solet fieri de fruicione distinccio; quia alia est pura, alia permixta. Prima est actio voluntatis, scilicet, adhesio cum delectacione que pure terminatur ad Deum; et cetera, que antecedenter terminatur ad creaturam et finaliter ad Deum: aggregatum enim ex hiis sortitur racionabiliter nomen finis. Et taliter apostolus utitur Philemone, et iustus secundum doctrinam apostoli frui debet qualibet creatura. Et patet ex decursu ewangelii et fide ecclesie quod nemo meretur utendo quolibet dono Dei, nisi de quanto graciose excitatur, a Deo trahitur et iuvatur. Quod autem Deus repetit ab iniusto patebit posterius, ubi declarabitur quod quilibet iniustus occupans donum Dei male fidei sit possessor. Et patet ex istis quatuor condicionibus excellencia modi dandi, qui soli Deo potest competere. Unde Lincolniensis, dicto xxvi., demonstrat quod iste modus dandi Deo conveniat, eo quod est optimus modus dandi. Et patet declaracio conclusionis proposite."
9810,431,7,213,"top","Sed contra illud obiciunt, quibus non sapit Scriptura vel eius racio: videtur enim multis 'quod sentencia declaracionis secundi partis sit multipliciter impossibilis: primo in hoc quod Deus dat creature seipsum; secundo in hoc quod aliqua creatura, et specialiter divisibilis, sit in Deo; et tercio in hoc quod Deus donat optimo modo possibili. Videtur enim quod melius esset Deum realiter auferre ab homine donum suum, "
9811,431,7,214,"bottom"," 'quandocunque abutendo disponitur ad peccandum; tunc enim abscinderetur peccandi occasio, sicut auferendo a furioso gladium prius datum.'"
9812,431,8,214,"no","Ad primum dicitur quod Deus propriissime dat seipsum: unde ad Gal. i. 4 dicitur quod Deus dedit se ipsum pro peccatis nostris; et idem ad Tytum i. et ad Phil. ii. dicitur quod Deus dedit nobis Spiritum sanctum, sicut sepe sonat ewangelium Iohannis et Actus Apostolorum. Et indubie, si abscindimus a dacione quod inperfeccionem sapiat, invenimus in istis locucionibus Scripture propriissimam veritatem; nam donare est donantem gratis causare vel facere quod alius habeat suum datum: cum igitur Deus propriissime gratis facit quod iustus speciali et gracioso modo habeat semet ipsum quare non proprie donat se ipsum? De Deo Patre tamen non explicatur passiva donacio propter primitatem originis. Et patet quod alia est donacio ad possidendum, et alia simpliciter ad habendum. Unde non sequitur, 'Si Deus donat michi aliquid, quod illud possideo,' sed tunc vel illud habeo ad fruendum vel illud possideo ad utendum. Verumtamen, licet dacio Dei non infert super ipso dominium, tamen ex speciali dominio Dei super donatorium vere infert eius dominium super alia et vere divitem eum facit. Et patet quod Deus non potest alteri quidquam dare nisi principaliter det se ipsum. Nam si Deus alicui noviter donat quicquam, tunc facit donatorium sub nova racione habere Deum beneficum, et per consequens, iuxta descripcionem donancie, ipsemet principaliter est donatus, et consequenter indubie omnia que sunt sua, quia donato principali consequitur accessorium, ut si habeo Deum per graciam, omnia tunc sunt mea: nec obest habere Deum secundum novam racionem habendi postquam habitus est ut creator, conservator, gubernator, vel alio dispari racione."
9813,431,9,215,"no","Pro secundo notandum quod pure philosophantes posuerunt octo modos equivocos quoad speciem quibus unum alteri inexistit, ut patet quarto Phisicorum, quorum septimus modus est, ut aliquod est in sua causa finali, sicut divicie regni Grecorum dicuntur esse in potestate regis; multo magis ergo in Deo, qui est per se causa finalis ultima, sunt singule creature. Illud autem est subtilius et profundius notum theologo, qui novit quomodo Deus est plenus racionum exemplarium que sunt essencialiter idem Deo, et secundum esse intelligibile quelibet creatura; ut hic capitur ex ewangelio Iohannis i. 3, 4, Quod factum est in ipso vita erat, tanquam alibi declaratum. Nec capiunt grosse et corporaliter sapientes subtilitatem, proprietatem, et profunditatem Scripture, quomodo Deus prius, immediacius, et proprius continet universum quam locus corporeus situm locatum; quia est circulus intelligibilis intra et extra quamlibet creaturam, tenens eam in suis limitibus omniquaque, ne labatur in nichilum: non sic autem locus corporeus qui pocius econtra a suo continente servatur. Ideo propter imperfeccionem continencie loci corporei et perfeccionem continencie Dei, dicuntur Deus et locus equivoce continere; et solum sensum equivocum minus proprium, propter propinquitatem ad sensum, vulgares concipiunt, concedentes quod nichil potest esse in Deo vel in aliqua secundum molem indivisibili creatura: non sic autem philosophi noscentes equivocacionem inexistencie, nec viri sancti, doctores Scripture, qui sunt superius et uberius illustrati."
9814,431,10,215,"top","Ad tercium dicitur quod Deus meliori modo donat quam si post donacionem, instante voluntate peccandi, auferret organa, vel usum potencie sequestraret; tum quia tunc quilibet invite preservaretur ab extrinsecis maleficiis et per consequens non merendo, tum eciam quia plurimi peccantes adintra forent aliter quam facesie Dei convenit diffamati. "
9815,431,10,216,"bottom","Melius ergo est pro ordine universi quod peccantes puniantur secundum leges hominum iam statutas, et dampnentur plurimi finaliter delinquentes, quam quod maneat ecclesia militans ab offensis adextra exercitantibus inquieta: ymo, ut patet anterius, Deus non potest creaturam tam parce liberam ordinare. Nam si Deus aufert a creatura quodlibet bonum donum suum, tunc aufert ab ea esse, conservacionem, etc., sine quibus nichil creatum potest existere: ideo si Deus cuicumque peccanti auferret omne donum quod ipsum in vanum recipit sive abutitur, non esset possibile quod aliquis peccaret mortaliter, quia tunc simul esset et non esset, a sic libertas creata inflexibilis simul esset libertas et non libertas: Deus enim non posset creare omnino inflexibilem libertatem."
9816,431,11,216,"bottom","CAPITULUM III."
9817,431,12,216,"no","Cum constat donacionem Deo propriissime convenire, nemo debet ambigere quin accipere sibi correlatum Deo summe conveniat, eo quod non est possibile quodvis donabile generari nisi eo ipso. Deus ipsum accipiat. Patet sic: Eo ipso quod quis voluntarie noviter quidquam habet, illud accipit, recipit, vel acceptat; sed Deus noviter habet quamlibet creaturam pro principio sui esse; ergo conclusio. Sic enim fuit Verbum formam servi accipiens, ad Philipp. ii. 7, quia ypostatice sibi uniens, quam accepcionem vocat apostolus (Hebr. ii. 16) apprehensionem: Numquam, inquit, angelos apprehendit, sed semen Abrahe. Psalmista autem sicut scola vocant eam assumpcionem: Beatus, inquit, quem elegisti et assumpsisti, Psalm. lxiv. 5. Sed omne creatum quod Deus accipit auctoritate propria sibi capit. Et patet, cum tot sint modi accipiendi quot et habendi, quod Deus summe donativus sit proporcionabiliter maxime acceptivus. Patet ex hoc quod in quantum donat aliquid, in tantum illud accipit a se ipso. Unde propter"
9818,432,1,217,"bottom","largitatem habendi et accipiendi communem Trinitati, dicit Salvator, Ioh. xvi. 14, Ille me clarificabit, quia de meo accipiet. Nam si Pater non potest quidquam accipere, nisi quod habuerit Verbum suum, sequitur ipsum esse clarificandum divinitus ex tradicione regni redempti; sequitur ipsum esse clarificandum humanitus."
9819,432,2,217,"top","Unde propter equivocacionem accepcionis Dei et creature videntur imperitis quedam Scripture sibi invicem repugnare. Omnis enim accepcio creature sonat in sui indigencia, a superiori Domino puro gracie titulo capientis; et sic intelligitur illud apostoli, 1 Cor. iv. 7, Quid habes quod non accepisti? Si autem accepisti, quid gloriaris, quasi non acceperis? Et Act. xx. 35 dicit apostolus, Oportet meminisse verbi domini nostri Iesu Christi quomodo ipse dixit, Beacius magis est dare quam accipere. In istis quidem et similibus intelligitur accipere cum tribus condicionibus hic adiectis; et tunc patet sentencia ac per equivocacionis deteccionem repugnancie apparentis solucio. Constat quidem quod titulus gracie, quoad recipientem, condicionem inferioritatis et imperfeccionis sapiat; ideo dicitur debilissimus titulus aput politicos: sed quoad dantem dicit perfeccionem et excellenciam. Unde predictam sentenciam de prestancia dacionis probat Aristoteles, quarto Ethicorum, capitulo primo, quadruplici racione. Sed secundo modo dicitur accipere authonomatice propria capere sibi ipsi, et sic loquitur Veritas, Mat. xxvi. 52, Omnes (inquit) qui acceperint gladium gladio peribunt. Ille, inquit Augustinus, secundo libro contra Manicheos capitulo  - ,accipit gladium qui nulla superiori et legitima potestate vel iubente vel concedente in sanguinem alienum armatur. Et patet impugnabilis "
9820,432,2,218,"bottom","sentencia Veritatis. Nam omnis creatura vindictam sic presumptive accipiens perit peccato superbie per gladium vel vindictam supremi Iudicis, cui soli potest talis accepcio propriari. Talis enim presumptuosa ac nuncupativa accepcio faceret hominem esse Deum, si remaneret a primo Domino impunita. Sicut igitur nulla creatura potest donum accipere nisi a Deo ipsum recipiat, sic non potest Deus sue creature donum tribuere nisi ex mera gracia illud donaverit et a se ipso accipiat modo dicto. Deus itaque, sicut una manu donum suum misericorditer communicat servo suo, sic alia manu, simul tempore sed posterius origine, a sua creatura ipsum graciose accipit tamquam suum. Et dico graciose, quia non ad sui egenciam sed ad fortificandum et continuandum creature sue possessionem et titulum, et per consequens ordinem universi per doni sui acceptacionem et conservacionem, qui duo actus Dei non distinguuntur tempore vel natura. Notandum tamen quod oportet prius quamlibet Personam divinam recipere, donare, et accipere quamlibet creaturam antequam per modum donati vel accepti ipsam communicet creature. Non enim oportet istam sentenciam argumentis detegere, cum plane sequitur ex predictis."
9821,432,3,218,"top","Sed videtur ex condicionibus huius Regis 'quod continue ex accepcione sit ditior; nam continue secundum processum temporis accipit producta et specialiter animas intellectivas ad perfeccionem integram sui regni, et non ex alia latere tantum perdit; ergo conclusio.' Hic videtur michi quod consequencia non valet, cum antecedens sit verum et consequens impossibile. Deus enim secundum unionem humanitatis ad deitatem est homo nobilis abiens humilitate incarnacionis in regionem sublunarem longinquam a celo celorum, quod non potest relinquere abeundo. Abiit quidem accipere sibi regnum, predestinatorum numerum, et reverti post consumacionem huius regni in quantitate et qualitate, quod erit in die iudicii, sicut Luc. xix. 12, innuit parabola Salvatoris. Cui sensui "
9822,432,3,219,"bottom","alludit apostolus, 1 Cor. xv. 13, 14, sub hiis verbis: Unusquisque resurget in suo ordine, primicie Christus, deinde hii qui sunt Christi, qui in adventu eius crediderunt; deinde finis, cum tradiderit regnum Deo et Patri. Est autem consequens falsum, cum Deus absolute necessario sit eternaliter summe dives, quia aliter vicissim varie secundum deitatem depauperari poterit et ditari; quod imperfeccionem saperet. Unde Rom. x.12 testatur apostolus quod Deus dives est in omnes qui invocant illum; et 2 Cor. viii. 9, Propter vos egenus factus est, cum esset dives. Et si obicitur quod tunc habet divicias eternas simpliciter et per consequens eternaliter est dominus, conceditur prima pars ut sequens formaliter, sed secunda negabitur. Unde Rom. xi. 33 admirando scribit apostolus, O altitudo diviciarum sapiencie et sciencie Dei; et Eph. iii. 8, Michi autem, sanctorum minima, data est gracia, in gentibus ewangelisare investigabiles divicias Dei."
9823,432,4,219,"top","Et si queritur, Quid sunt tales divicie? dicitur quod tres diviciarum maneries sunt in Christo. Prima productivitates et sciencie, que secundum deitatem insunt racionibus exemplaribus absolute necessario correlate. Et ille vocantur invisibilia Dei, Rom. i. 20; de quibus Rom. xi. 33, 0 altitudo diviciarum, etc. et illas vocat thesaurum, Col. ii. 3; In Christo, inquit, sunt omnes thesauri sapiencie et sciencie absconditi: et secundum illas dicitur eternaliter immense dives, cum sint thesaurus sapiencie infinitus. Secunde divicie sunt bona patrie: et ille vocantur divicie glorie, Eph. i. 18 et Coll. i. 27. Tercie divicie sunt bona vie, que vocantur Eph. ii. 4, 7, divicie misericordie et gracie: et indubie ista sunt verius divicie et thesaurus quam bona fortune extrinseca. Nam talis thesaurus vere divitem facit, violencia non aufertur, antiquitate non corrumpitur; nemo ipso abutitur, nec consumpcione minuitur. Ideo nimirum dicit apostolus 1 Cor. i. 5, In omnibus divites facti estis in Christo: et Isa. xxxiii. 6, Divicie salutis sapiencia et sciencia; timor Domini ipse thesaurus eius. Alia autem bona fortune propter condiciones hiis quinque oppositas abusive "
9824,432,4,220,"bottom","ac improprie sunt divicie, cum per illa non sumus divites nisi forte sint instrumenta acquirendi superiores divicias. Patet ergo cum dicta exemplaria absolute necessaria insunt Deo et sunt essencialiter divina essencia, sicut productivitates ac sciencie correlate, que sunt thesauri maxime preciosi, quod Deus sit essencialiter se ipso et per consequens absolute necessario summe dives. Sequitur insuper, cum tales divicie non sunt formaliter creature et per consequens non egent gubernacione vel dominacione, quod non serviunt Deo suo vel quod Deus eis aliqualiter dominatur. Et patet quod Deus racione multum dispari et longe prius est dives quam dominus; quia ab habitu diviciarum adintra est dives formaliter, sed respectu creature habite adextra est dominus, et habere est longe communius quam possidere. Unde et vulgaris locucio consonat, vocando possessorem thesauri absconditi multum divitem, et habentem maneria vel bona extrinseca subiecta suo regimini dominantem."
9825,432,5,220,"top","Ex istis patet primo, per modum correlarii, quod Christus sit efficacissimus servus Dei, cum tota Trinitas, secundum humanitatem Christi, ipsi tanquam servo fidelissimo dominatur. Pro cuius declaracione suppono quod Christus copulative sit creator et creatura; et tunc patet quod Christus racione creature est subiectus dominio divino iuxta primum casum. Et confirmacio illius est ex hoc quod Christus est minister efficacissimus Trinitatis, ut ipsemet testatur sepius; et minister hic ad modum Scripture pro servo intelligo. Assumptum patet, nam Mat. xx. 28 dicit Christus, Filius hominis non venit, (supple) primo adventu, ministrari sed ministrare. Et indubie, si ad hoc venit, efficacissime hoc supplevit; iuxta illud Ioh. xvii. 4, Opus consumavi quod dedisti mihi ut faciam: quod expressius explicat infra, xix. 30, in fine passionis, dicens, Consumatum est. Unde apostolus, Rom. xv. 8, attestatur huic sentencie: Dico, inquit, Iesum Christum ministrum fuisse circumcisionis, id est, gentis Iudaice circumcise; "
9826,432,5,221,"bottom","et Hebr. viii. 6 dicit quod Christus melius sortitus est ministerium quam sacerdotes Veteris Testamenti. Aliter enim non esset verum quod Christus humiliavit semet ipsum factus obediens, formam servi accipiens, ut dicit apostolus, Phil. ii. 7; nemo enim obedit nisi suo superiori. Christus ergo, in quantum est humanitas que sic servit, est minor Patre, ut dicit simbolum. Nec aliter posset orasse vel fecisse aliquod opus humanum, quod interimeret sensum scripture tam Veteris quam Novi Testamenti. Unde Ioh. xix. clamat, Deus meus, Deus meus, ut quid me dereliquisti? conformiter ad Psalm. xxi. 2, de ipso scriptum: Deus, Deus meus, respice in me; quare me dereliquisti? Unde Ioh. xx. 17 dicit Magdalene, Vade ad fratres meos et dic eis, Ascendo ad Patrem meum et Patrem vestrum, Deum meum et Deum vestrum: non enim haberet fratres vel Deum nisi esset Deo serviens. Nec doceret exemplariter quis discipulorum esset maior vel dignior inter omnes per hoc quod Mat. xx. 25-28, Marc. x. 42-45 et Luc. xxii. 25-27, interserit, quod humilior ac ministrativior instar sui sit in principatu regiminis preponderandus: nec precipuus Christi vicarius vocaretur pertinenter servus servorum Dei nisi illud ministerium fuerit in capite exemplatum. Et patet quam inordinate locuntur quidam doctores qui negant omnes tales scripturas de Christo, corrigentes reduplicative quod Christus, secundum quod homo, fuit egenus et pauper, sed non fuit pauper vel aliter humanitus virtuosus. Talis reduplicacio includit duplicitatem Deo odibilem, cum logica Scripture sit facilior, sensualior, et rectior. Supposita ergo logica veritatis, secundum professionem in principio primi huius factam, patet ex Christi ministerio et dignitate qua precellit angelos (Hebr. i. 4) quod sit minister efficacissimus Dei sui, eo quod per suum meritum non solum genus humanum perficitur sed eciam totus mundus. Nec est inconveniens sed consonum "
9827,432,5,222,"bottom","quod idem Christus sit servus et dominus sibi ipsi, cum sit duarum naturarum utraque, scilicet, humanitas et deitas, quarum inferior servit regularissime preminenti."
9828,432,6,222,"top","Secundo patet quod regnum Christi, sive intelligatur creaturarum sive universitas predestinatorum, licet continue plus et plus serviat Deo suo, non tamen potest dictum servicium, sicut nec Dei dominium, crescere infinite; et per consequensoportet esse consumacionem huius seculi creacione spirituum ad civitatem Dei vel dyaboli integrandum. Prima pars patet eo quod continue creantur essencie, ut spiritus, qui mundum perficiunt; et non aliunde ex defluxu accidencium tante imperficitur iste mundus, cum nulla substancia anichilari poterit; ergo iste mundus est continue in crescendo: ideo Trinitas sibi imperans semper Augustus racionabiliter dici potest. Et patet sentencia assumpta superius, quod stat dominium divinum crescere respectu eiusdem possessi racione suorum accidentalium noviter serviencium. Et secunda pars patet ex dictis de impossibilitate infinitatis multitudinis animarum: sicut enim non potest esse mundus corporeus infinitus, sic nec mundus spiritualis ipso prestancior; cum in prestancioribus essenciis paucior multitudo sufficiat. Et patet quod oportet esse consumacionem seculi in die finalis iudicii. Nec videtur multis inconveniens quod Deus sit continue usque ad diem iudicii proporcionabiliter ad crementum sui imperii maior dominus: sed michi videtur probabiliter: posse dici quod Deus continue sub eodem gradu est dominus, nedum quia habendo infrustrabile ius eternum semper est dominans cuiuscumque creature preterite vel future, sed quia habet dominium successivum tocius generis encium sibi succedencium, quo non potest dominium maius existere. Licet enim, eo ipso quod Deus pro aliquo instanti sit dominus alicuius, oportet ipsum Deo coexistere pro eodem; Deus "
9829,432,6,223,"bottom","tamen nunc et semper est dominans Antichristi, quia semper est ille dominus qui suo tempore tam Antichristo quam cuilibet alteri dominatur. Ideo, ut noverunt sophiste, aliud est dicere, Deus pro hoc instanti dominatur Antichristo, et Pro hoc instanti est dominans Antichristo: nam in secunda proposicione potest ad verbum determinare indifferenter verbum vel suum principium, et hinc potest proposicio capi ad duplicem sensum equivocum; sed in prima proposicione est ad unicum sensum determinabile limitatum: sed parum nobis ista subtilitas."
9830,432,7,223,"top","Tercio colligi potest ex hiis dictis et dicendis posterius quod omnis creatura beata per manus Mediatoris Dei et hominum habebit omnia; Deum supra se ut dominum, concives ut socios, et omnia alia possidebit tamquam subservitores cedentes eis ad gloriam; et sic omnes et singuli erunt reges, heredes Dei et coheredes Christi, habentes omnia in communi. Nam iuxta dicta proximo capitulo, Deus non potest donare aliquid creature nisi principaliter det se ipsum: quelibet ergo creatura beata optimo modo possibili habet Deum. Et si iusti viantis sint omnia, multo magis iusti membri Christi, cum capite conregnantis. Unde habebunt titulum dandi sibi reciproce beatitudinem subiectivam, iuxta illud Luc. vi. 38, Mensuram bonam, etc., dabunt in sinum vestrum. Et patet quod affluens et communicativa est divina bonitas, cum pro donacione munusculi momentanei viatoris, quod gratanter de propriis accipit et excitat ad donandum, redonat donum maximum possibile sempiterne, quia tam universitatem creatam quam eciam semet ipsum. Et patet, intellectis terminis et significacione sua propriissima, quod Scriptura signanter exprimit liberalitatem Dei sub nomine magnificencie, ut Deut. xxxii. 3, 4, Date magnificenciam Deo; Dei perfecta sunt opera. Nam ex quarto Ethicorum, capitulo "
9831,432,7,224,"bottom","vi., magnificencia in hoc distat a liberalitate quod est virtus magni domini per quam distribuit liberaliter magna dona vel facit opera sue excellencie proporcionabilia iuxta significacionem termini litteralem: Deus autem in condendo universitatem istam ex nichilo eciam usque ad perfeccionem secundam, ut loquitur illud canticum et textus Gen. ii. 1, ostendit se in hoc esse summe magnificum atque mirificum; et specialiter cum dominium suum tam graciose communicat tam angelo quam homini, ut in sequentibus ostendetur. Et hinc condecet eius magnificenciam, quod pro servicio vel temporali vel dato labili de bonis propriis largissime, constantissime, et propriissime det eterna. Vide libro tercio de humano Dominio  - ."
9832,432,8,224,"bottom","CAPITULUM IV."
9833,432,9,224,"no","Dicto de actu donacionis et acceptacionis divine quomodo propriissime sine alienacione donarii Deo conveniat, dicendum est de tribus actibus qui eciam possunt inter homines exerceri servato dominio, scilicet, prestare, accomodare, et mutuare. Primo autem notandum quod tripliciter in genere contingit dominum licenciare alterum ad gratis accipiendum usum sui possessi servando sibi dominium et potenciam repetendi. Primo modo, illimitate quoad usum et tempus; et tunc a quibusdam vocatur prestacio: unde prestare dicitur quasi pre stare, quasi prestans facultatem habeat, quandocunque libuerit, prestitum repetendi; sicut dominus prestans habendo coram se subditum potest ad votum bona propria repetere quando placet. Secundo modo, limitando vel usum vel tempus vel utrumque; et tunc dicitur accomodacio: unde accomodare dicitur quasi aliquo modo dare vel ad commodum dare, et utrumque istorum petit conservacionem eiusdem in numero, ut possit ex debito vendicari. Tercio modo contingit usus"
9834,433,1,225,"bottom","translacio, servato dominio, et potencia indifferenter repetendi vel datum vel sibi equivalens, quod sit communius in pecuniis, quarum equivalencia potest discerni facilius; et ista dicitur mutuacia. Repeticio autem dicitur actus quo dominus petit debitum sibi reddi."
9835,433,2,225,"top","Istis suppositis, patet quod prestacio summe et propriissime Deo conveniat. Primo ex hoc quod ipse super prestito verius dominatur, et per consequens potest liberius exercere actum prestandi subdito cui placet. Secundo ex hoc quod ipse gratissime sine retribucionis expectacione communicat bonum suum, et per consequens vere prestat. Tercio ex hoc, quod largissime quoad tempus, usum, et alias prestiti condiciones communicat; quia tantum abusum excipit. Quarto, quod ipse necessario reservat sibi dominium, iuvando tamen multipliciter ad usum prestiti. Sed quinto, quadam excellenti differencia a prestito creature, non abdicat a se usum prestiti pro tempore quo prestatur: quin pocius ex vehemencia sui dominii sibi vendicat omnem usum, non ad impedicionem vel dampnum prestarii, sed ad eius utilitatem multiplicem; ut ad eius usum comodiferum dirigendum. Patet ex hoc quod Deus dominatur necessario cuilibet creature, sed omnis usus sic prestiti est creatura, ergo etc. Item, omnis talis prestarius est inseparabiliter servus Dei, ergo Deus ex mero dominio vendicat sibi omnem usum prestiti tanquam suum ministerium peragendum. Confirmatur ex dictis primo huius, capitulo quinto, de usu Dei, quomodo utitur essencialibus creature. Item, si usus prestiti esset alienatus a domino, tunc esset abusus, quia sine ministerio ad gloriam Dei factus; consequens inpossibile. Ideo patet, quod Deus non potest a se abdicare usum prestiti nisi constitueret prestarium novum deum. Et patet quam signanter Scriptura tam crebro attribuit Domino actum prestandi, ut Psalm. xviii. 8, Testimonium Domini fidele, sapienciam prestans parvulis; et 2 Cor. ix. 10 dicit quod Deus panem ad manducandum prestabit: et tamen sapiencia "
9836,433,2,226,"bottom","et panis videntur minime habere racionem prestabilis. Unde 1 Thim. vi 17 dicit generaliter quod Deus prestat nobis habunde omnia que habemus. Unde cum precarium sit datum ad preces prestitum secundum politicos, non irracionabiliter potest quidquid a Deo orantes petimus dici precarium."
9837,433,3,226,"no","Et patet quod omnis donacio divini muneris creature est prestacio, et econtra. Et patet verus sensus doctorum dicencium quod idem est Deum servientem suum quomodolibet premiare et munus proprium coronare. Ipse enim prestat omnino meritum et instrumentum merendi, ac preveniendo excitat et necessitat ad merendum: necessitat, dico, non necessitate absoluta sed ex supposicione, salva libertate arbitrii promerentis. Patet ex hoc quod respectu cuiuscumque effectus est dare causam completam ex qua posita sequitur formaliter ipsum esse. Ideo, ut patet alibi, omne quod eveniet est sic necessarium evenire, et non absolute necessarium, cum voliciones Dei contingentes eterne secundum essenciam suam causant effectus, et secundum relacionem racionis quam dicunt formaliter ab illis effectibus recausantur."
9838,433,4,226,"top","Ex istis sequitur quod nulla creature potest a Deo mereri aliquid nisi de congruo, sic quod nichil penitus de condigno. Pro cuius declaracione suppono quod meritum et premium dicantur ad aliquid, sic quod meritum dicat opus vel conversacionem debitam libere servientis, ut dignificetur a suo Domino retribucionem recipere vel mercedem: et patet quod solum creature racionales merentur proprie. Sed meritum aput theologos sonat limitate ministerium creature racionalis, faciens ipsam beatitudine fore dignam; et demeritum sonat limitate in abusum doni prestiti dignificantem ad penam perpetuam. Patet modus loquendi ex Scriptura. Nam Luc. xxi. 36 dicit Salvator, Vigilate itaque omni tempore ut digni habeamini fugere omnia ista que futura sunt et stare ante Filium hominis. Ecce, homo potest dignificare se ut in die "
9839,433,4,227,"bottom","iudicii stet a dextris, et per consequens ut beatifice premietur. Oportet tamen quod Deus principaliter faciat nos sic dignos iuxta illud Col. i, 12, Gracias agentes Deo Patri; qui nos dignos fecit in partem sortis sanctorum. Ideo Apok. iii. 4 dicit Veritas, Ambulabunt mecum in albis qui digni sunt. Et quoad dignitatem pene, nemo dubitat; cum Rom. i. 32, scribat apostolus Qui talia agunt digni sunt morte."
9840,433,5,227,"no","Secundo suppono quod creaturam racionalem mereri de congruo sit ipsam mereri, hoc est, dignificare se ad premium ex condecente lege magnifica ac gracioso iuvamine Dominantis: sic enim et non aliter potest creatura a Deo mereri premia propter condiciones magnificencie sue summe grate. Mereri autem de condigno est servum se dignificare ad recipiendum premium a suo preposito ad sic ministrandum pro sui indigencia deputato: et sic meretur creatura ab altera bona domini dispensante; non enim reor creaturam mereri ab altera nisi solum de condigno. Taliter autem est operarius domini temporalis dignus mercedem ab eo recipere. Condignum enim dicit congregatam dignitatem in ministerio, excluso, respectu premiantis, titulo gracie ad mercedem, iuxta illud apostoli, Rom. viii. 18, Non sunt condigne passiones huius temporis ad futuram gloriam. Et patet quod dignum est superius ad condignum. Nam omne iustum fieri a creatura racionali vel quomodolibet alicui est dignum fieri; ut dignum est quod Deus ex condicione sui magni dominii prestet servis suis omnia necessaria ad merendum, et post eos premiet graciose. Omne enim quod placet prime iusticie et supremo Domino fieri in toto suo dominio est valde dignum et iustum fieri, quia (ut patet posterius) volicio eius est ius primum."
9841,433,6,227,"top","Istis suppositis patet tercio conclusio supradicta. Nam impossibile est creaturam Deo in aliquo ministrare, nisi ex "
9842,433,6,228,"bottom","suis graciose collatis previe ad commodum ministrantis: ergo impossibile est creaturam Deo vel in minimo ministrare nisi magnam graciam faciat quidquam dando; et per consequens creatura penitus nichil a Deo merebitur ex condigno. Patet consequencia ex significacione termini presupposita, et ex hoc superius declarato quod Deus solum prestat suo ministro et donat ex gracia quidquid habet, iuxta illud apostoli 1 Cor. iv. 7, ubi supra, Quid habes quad non accepisti? Et quod mereri potest de congruo patet ex frequenti cantu ecclesie, que rogat Deum quod ex gracia sua mereri poterit regnum Dei. Et fundari potest ex illo apostoli, Hebr. xiii. 16, Beneficencie et communionis nolite oblivisci; talibus enim hostiis promeretur Deus. Promereri enim est hic verbum commune; et dicitur secundum gramaticos promereri pro aliquo mereri, quia breve et momentaneum est pro quo viator meretur tantum premium, sicut Deus. Et quoad meritum pene quod nos vocamus demereri, ecce ad Hebr. x. 28, 29, scribit apostolus, Si irritam quis faciens legem Moysi sine ulla miseracione duobus vel tribus testibus moritur, quanto magis putatis deteriora mereri supplicia qui Filium Dei conculcaverit? Per observanciam itaque legis Christi meretur minister eius de congruo regnum Dei; quia, ut sic, ministrando ut debet, dignificat se ad regnum et talis dignificacio petitur quod de virtute vocabuli sit mereri. Et quicumque negaverit quod creatura operando potest se ipsam dignam facere ad premium habet negare vel quod creatura potest aliquid operari, vel negare Scripturam de dignitate creature ad premium superius allegatam."
9843,433,7,228,"top","Unde videtur esse de Deo, ac si rex summe dives et magnificus edicto statueret quod quicunque usque ad finem stadii pugnando cum hostibus superatis cucurrerit, braviumque quantumcunque de facili attingibile quomodocunque attingeret, adoptetur a dicto rege in filium et heredem: tunc patet quod pugnantes legittime attingentes quocunque iuvamine bravium supradictum dignificant se premio repromisso, presupposita "
9844,433,7,229,"bottom","tamen lege domini graciosa. Sic ad modum loquendi apostoli est de Deo qui cursum vite presentis statuebat pro stadio, carnemque, mundum, et dyabolum permisit ad hominis exercicium meritorium insultare, braviumque cuicumque possibile statuit finalem victoriam huius triplicis inimici, et quemcumque qui dictum bravium quocunque iuvamento vel cautela contigerit concessit graciose secum pro perpetuo conregnare. Quare ergo non diceremus militem Christi legittime sic certantem mereri coronam a Domino repromissam? Unde istam pugnam spiritualem cum istis docent nobis licere pugnando spiritualiter quacunque cautela vincere inimicos, nec communicare cum eis in aliquo quod nobis occasionem tribueret ad peccandum. Et hinc carnis illecebre, seculo conformacio, et artes magice prohibentur. Unde apostolus, 2 Cor. vi. 14, Nolite iugum ducere cum infidelibus, etc.; omnia enim in figura antiquis patribus contingebant."
9845,433,8,229,"top","Est ergo lex Dei invariabilis quod nemo beatifice premietur nisi prius debite mereatur. Patet primo ex hoc quod premium, ut huiusmodi, dicitur relative ad meritum. Secundo per hoc quod beatitudo est terminus per se motus meriti disparis racionis; sed impossibile est per se terminum motus acquiri subiecto, nisi ipsum prius proporcionabiliter moveatur; ergo, eo ipso quo quis beatificatur, oportet quod prius proporcionabiliter mereatur. Non enim est possibile albedinem vel aliam qualitatem inesse subiecto, nisi prius quodammodo moveatur; nam esse album presupponit saltem origine fieri album: et ita de ceteris denominacionibus accidentalibus quibuscunque. Tercio videtur idem ex hoc quod Deus non potest beatificare creaturam suam nisi talis beatudinis fiat digna, cum contradiccionem claudit vel invitum beatificari vel Deum, cuius omnis volicio sapit iusticiam, habere beatum "
9846,433,8,230,"bottom","quem non dignificat ut sit talis; cum ergo spiritus creatus non potest esse pure materia prima vel passiva in tali dignificacione, sequitur oportere quod in dignificacione huiusmodi sit activa, et per consequens se ipsam dignificans promeretur."
9847,433,9,230,"top","Confirmatur ex hoc quod quelibet creatura beata prius naturaliter vult beatificari quam actualiter est beata; et omnis talis volencia, cum sit actio ad beatitudinem previe requisita, efficit dignitatem ad talem beatitudinem; ergo beatificacio creature preexigit propriam dignificanciam ad eandem. Et assumptum patet ex regula Aristotelis de prioritate quoad consequenciam. Multe enim creature volunt esse beate, cum beatitudo non sit tale liquidum ut intrudi poterit in invitum; illud ergo previe requisitum ad dignifacacionem, cum sit in potestate libera creature beatificabilis, patenter edocet quod nulla creatura potest recipere beatitudinem nisi prius se ipsam dignificet ad eandem. Et illud videtur michi Apostolum sentire, 2 ad Thim. ii. 3 - 5: Labora, inquit, sicut bonus miles Christi Iesu. Nemo militans Deo implicat se negociis secularibus, ut ei placeat cui se probavit. Nam qui certat in agone non coronabitur nisi legittime certaverit. Ista consequencia apostoli, que consimili evidencia intelligenda est de quolibet viatore, non valeret in aliquo si homo posset sine certamine vel merito coronari. Et patet lex Regis magnifici supradicta. Unde, si nulla creatura mereri poterit, cum Deus sit pronior ut premiet quam ut inferat malum pene, non video quomodo aliqua creatura poterit demereri. Unde apostolus, 1 ad Cor. iii. 8, Unusquisque propriam mercedem accipiet secundum suum laborem. Et isti sentencie persepe alludit apostolus; unde 1 Cor. ix. 24, 25, Nescitis quod hii qui in stadio currunt omnes quidem currunt sed unus bravium accipit? Sic currite, ut comprehendatis. Et hii quidem ut corruptibilem coronam accipiant, vos autem incorruptam. Cui figure alludit eciam 2 ad Thim. iv. 7, 8, Bonum certamen certavi, cursum consumavi, fidem servavi: de reliquo michi reposita est corona iusticie quam reddet michi in illa "
9848,433,9,231,"bottom","die iustus Iudex. Ecce quod Deus de sua iusticia tenetur militem suum qui legittime certaverit coronare. Aliter enim impertinenter nominari videretur corona iusticie et adici Iudex iustus."
9849,433,10,231,"top","Nec ex tali iusticia credendum est excludi titulum purissime caritatis, quia, sicut Dei dacio, donacio, et prestacio nedum non repugnant sed sibi mutuo consecuntur, sic titulus gracie et titulus iusticie quoad singula dona que Deus distribuit creature: sic quod Deus, sicut solum prestat creaturis beneficium et tamen dat simpliciter atque donat, sic tam ex mera gracia quam ex mera iusticia ac debito suos premiat milites. Illa enim que in creaturis repugnant propter imperfeccionem ac improprietatem quam sapiunt, depurata secundum proprietates primarias in Deo se invicem consecuntur. Nam, ubi materialia conrepugnant, spiritualia eis proporcionalia sunt conpossibilia in eodem; ut colores et alie qualitates contrarie, secundum suas contradicciones materiales quas habent in subiectis, non compaciuntur se formaliter pro eadem; sed species earum sunt simul per medium, et quantumlibet contrariarum formarum similitudines in viribus anime coexistunt. Correspondenter omnium creaturarum exemplaria concordissime sunt in Deo, et raciones analoge cuiuscunque actus laudabilis secundum quas stat Deum modo suo efficere creaturas; ut simul calefacit, frigefacit, et sic de ceteris, quorum analoga forent in creaturis quantumlibet contrarie actiones. Sic eundem simul premiat ex mera iusticia, ex mero dono vel prestito gracioso, et tamen ex debito vel obligacione qua tenetur ex lege propria creature sue benefacere. Et ista consideracio imperfeccionis huiusmodi actuum que insunt proprie creaturis faciunt multos abicere actus analogos Creatoris. Quod si univoce cum denominacionibus creature intelligunt, licet verum concipiunt, tamen difformiter ad Scripturam. Nam proporcionaliter ut dominus communicativus ministerii famulantis est liberalior vel magis magnificus, debet ex condicione "
9850,433,10,232,"bottom","sue magnificencie mercedem retribuere ampliorem; sed summus Dominus maxime communicativus, accipiendo servicium ad hoc, obligat hominem sibi servire ut retribucionem exinde recipiat; ergo debet proporcionaliter ad suam magnificenciam amplius premiare: quod non faceret si militi suo nullum premium tribueret post laborem; igitur legi sue repugnat quod labor huiusmodi sit non dignus premio condecente, et omnis talis labor supponitur esse meritorius."
9851,433,11,232,"top","Ex isto videtur michi quod annichilacio non sit possibilis, quod resurreccio mortuorum sit necessaria, et quod merces vel pena nobis infinita de iure debetur legittime decertanti vel indebite ocianti. Quod autem pro labore Deus premiat ministrantem testatur Scriptura, Gen. xxii. 16, Quia fecisti rem hanc, multiplicabo semen tuum, etc. Ecce, factum Abrahe est causa, quare Deus retribuit sic mercedem. Et idem patet 3 Reg. iii. 11, 12, ubi Veritas sic alloquitur Salamonem: Quia, inquit, postulasti sapienciam ad discernendum iudicium, ecce, feci secundum sermones tuos. Et idem patet Ierem. vii. et alibi crebrius in Scriptura. Dicat ergo qui audet, quia revera ego non audeo, quod Christus per totam passionem ac sanctam conversacionem nec sibi nec nobis meruerat; cum ad Phil. ii. 8, 9, scribitur quod humiliavit semet ipsum, factus obediens usque ad mortem, non quamlibet, sed abiectissimam et durissimam, mortem crucis. Propter quod, inquit sanctus apostolus, Deus exaltavit illum et donavit illi nomen quod est super omne nomen. Ecce, propter obediens servicium quo iste dignissimus Dei famulus usque ad mortem servivit continue Deo suo, signanter dicitur quod Deus donavit sibi nomen; si ergo Deus, ergo et tota Trinitas, et per consequens ipsum Verbum, donavit ex mera gracia nomen supremum assumpto homini, quod est, ut eadem persona sit Deus et homo, medium Deo reconcilians totum genus hominum salvandorum. Non enim reor peccatum vel minimum commissum contra Dominum per aliquod meritum posse tolli nisi "
9852,433,11,233,"bottom","per meritum huius Viri principaliter sit ablatum. Eius quidem conversacio summe meritoria in plenitudine temporis ordinata est principium vivificans quodlibet aliud meritum subsequens vel precedens."
9853,433,12,233,"top","Quantum ad partes conclusionis proposite, patet ex dictis de annichilacione quod Deus, si annichilare poterit quemlibet beatum post quantumcunque meritum, posset sic anichilando respicere: quod supponitur esse impossibile ex predictis. Et secunda pars de resurrectione mortuorum patet ex hoc quod Deus suos strenuissimos milites, ut sanctos apostolos et martires, secundum congruenciam sue magnificencie non premiat hic in via; ideo relinquitur quod sint resurrecturi ultra condignitatem sui meriti premiandi. Et illud est argumentum apostoli 1 Cor. xv. 19: Si, inquit, in hac vita tantum in Christo sperantes sumus, miserabiliores sumus omnibus hominibus. Et quoad premium eternum temporaliter promerentis, patet quod hoc congruit magnificencie Dei nostri. Et quoad penam eternam, patet quod illa est iustissima, cum obstinacio sit perpetua qua prescitus vult sic eternaliter manere. Cum ergo Deus non beatificat violentem nec potest sic peccantem beatificare, cum peccator talis nec vult nec potest peccatum deponere, sequitur quod pura iusticia requirit dampnacionem perpetuam pro peccato in sanctum Spiritum eque magno. Quilibet tamen dampnatus semper potest peccatum dimittere, sed non illud: et sic salvari potest, sicut et illud peccatum potest contingentissime non fuisse; sed non potest desinere vel deleri, quia, si est, est perpetuum. Nam dyabolus, Iudei, vel quicunque alii finalis impenitencie obstinati non possunt post illud peccatum propter illam induratam superbiam meritorie penitere. Deus ergo, si negaret beatitudinem legittime decertanti, si annichilaret pro ministerio (sicut indubie posset si vellet), iniuriaretur homini manifeste, quia suam magnificenciam negaret, et per consequens se ipsum ac legem propriam; quod non potest. Si enim leges create sunt adco per se iuste quod Deus non "
9854,433,12,234,"bottom","potest eas mutare et earum opposita ordinare, quanto magis de legibus eternis que sunt exemplaria creaturarum."
9855,433,13,234,"no","Supposita igitur possibilitate merendi ad sensum expositum, patet quod nemo ministrat meritorie supremo Domino nisi primo suprema potencia interioris hominis, scilicet, volitiva, servierit; nec quomodolibet naturaliter volendo bonum simpliciter, sed volicione deliberativa, qua sponte adheret iusticie delectabiliter pro se ipsa. Ex quo patet quod quilibet creatus spiritus citra Christum habet unam morulam in qua pure naturaliter volendo bonum simpliciter nec inde demeretur formaliter nec meretur. Nam lapis et omnis creata substancia appetit naturaliter suum esse, et per consequens esse bonum; nec ex affeccione huiusmodi, cum sit pure naturalis, est laudanda moraliter vel culpanda. Sed presupposita laude naturali ex bono nature debet creatura libera, actu voluntatis elicito, insurgere prima iusticia delectando, et tunc sequitur meritum ac moralis bonitas naturalem; et stante illa bonitate in actu vel habitu fit meritorium quidquid fuerit comitans consequenter, ut sompnus, vigilia, esus, ieiunium, et quilibet alius modus conversandi. Unde volicio secunda Christi fuit proximum principium evigilans genus hominum sopitum et peccato primi hominis indispositum ad merendum."
9856,433,14,234,"top","Secundo sequitur quod nullus creatus spiritus citra Christum meretur in principio sui esse; meritum enim requirit mocionem obiecti, deliberacionem animi, et tercio conclusionaliter adhesionem voluntariam equitati, que non fiunt subito in instanti. In Christo autem, qui est gigas gemine substancie, quarum una eterno consilio decrevit in plenitudine temporis assumere hominem per quem sibi et suo generi mereretur (ideo ex illa benedicta ypostatica unione dicunt doctores illam personam pro instanti unionis tam sibi quam suo generi promereri, quia tunc fecit se dignum ad premium longe alia racione quam cetere creature peccabiles, que non habent naturam divinam personaliter copulatam), et naturam communem in illo "
9857,433,14,235,"bottom","supposito reconciliavit per modum arralis comercii Trinitati."
9858,433,15,235,"no","Tercio videtur probabiliter posse dici quod quilibet spiritus humanus citra Christum habet unum momentum ante mortem in quo finaliter mereri poterit vel demereri. Nam iuxta predicta nemo potest beatificari nisi previe mereatur: sed infantes pro Christo occisi, sicut alii statim post baptismum mortui, sunt beati; ergo oportet quod previe mereantur: ergo relinquitur illis una morula ad merendum. Sed quando foret hoc pertinencius quam quando potencie anime non sunt mole corporis nec officio suo regiminis occupate, ut, exempli gracia, per duo vel tria instancia ante mortem? Verumtamen nemo potest salvari nisi ad minimum baptismo Flaminis baptisetur. Et requiritur in Novo Testamento ac Vetere quod omnis salvatus baptisetur efficaciter aqua lateris Christi et gracia Spiritus sancti. In Novo eciam Testamento requirit Deus pro figura quod nati sibi spiritualiter, qui non baptisantur baptismo sanguinis, baptismo Flaminis baptisentur. Quia tamen ista sentencia non patenter omnibus potest elici ex Scriptura, ideo non presumo nisi cum decenti modestia illam asserere."
9859,433,16,235,"bottom","CAPITULUM V."
9860,433,17,235,"no","Ex istis colligitur quod Deus proprie accomodat dona sua, quia ad commodum dat, limitans usum licitum secundum tempus ac potenciam repetendi, servando plene sibi dominium: tempus quidem, iuxta illud Iob xiv. 5, Constituisti terminos eius, qui preteriri non poterant. Sed nec idem tacet Scriptura nostra; cum Luc. xi. 5-8, postquam Veritas docuit discipulos exorare, se esse innuit amicum, qui omni debite petenti, querenti, et pulsanti accomodat tres panes, scilicet, bonum fortune, nature, et gracie. Sed nec hoc verti potest in dubium, cum Deus, si dat aliquid creature, tunc donat et prestat idem, ablatis circumstanciis prestandi que imperfeccionem"
9861,434,1,236,"bottom","sapiunt. Cum ergo accomodare sit actus communicandi perfectus, iuxta illud Psalmi xxxvi. 26, Iocundus homo, qui miseretur et commodat, et preceptum est in lege (Deut. XV. 2), sequitur quod accomodare supereminenter et exemplariter Deo conveniat."
9862,434,2,236,"top","Sed contra hoc obicitur, cum sentencia supradicta de merito creature. Videtur enim, 'si quilibet viator nichil meretur ex condigno sed pure ex gracia, quod tollitur omnis actus meritorius viatoris; cum apostolus expresse dicat, Rom. xi. 5, quod reliquie Israhel secundum eleccionem gracie Dei salve facte sunt: si autem gracia Dei iam non ex operibus, alioquin gracia iam non est gracia.' Sed ad illud sunt doctores communiter, quod, si quis premiatur pure ex condignitate operum, tunc non ex gracia: et sic intelligit apostolus quod nemo potuit in Veteri Testamento mereri ex condignitate operum legis date, sed in omni merito oportet graciam prevenire. Quod, ut clarius pateat conformiter ad Scripturam, notandum, secundum Lincolniensem, dicto cxxxiv., et alios loquentes de gracia, quod prima eius divisio est quod aliqua est increata gracia et alia creata. Increata tripliciter potest intelligi, vel essencialiter pro divina essencia, vel personaliter pro tercia Persona, vel habitudinaliter pro quacumque volicione divina qua Deus vult benefacere creature: et sic sunt nobis infinite gracie Deo intrinsece contingentes et omnes Deo simpliciter coeterne, ut dictum est de intelligenciis, scienciis, et volenciis Dei nostri. Si autem loquamur de gracia creata, hoc potest intelligi tripliciter, sicut prius, vel materialiter pro dono quolibet gratis dato; et sic est quelibet creatura gracia, cum sit donum Domini gratis datum: "
9863,434,2,237,"bottom","et sic loquitur apostolus, 1 Cor. xv. 10; Gracia, inquit, Dei sum id quod sum. Secundo accipitur contractius pro quolibet supernaturali gratuito, ut sunt omnes virtutes theologice vel morales, ut patet 1 Cor. xii. 4, Divisiones vero graciarum sunt, idem autem Spiritus. Sed tercio, magis pertinenter proposito, potest gracia accipi pro bona qualitate qua creatura est formaliter grata Deo; et sic loquitur Scriptura cum doctoribus communiter de gracia: et illa, quantum ad propositum attinet, est trimembris. Quedam est gracia qua creatura racionalis est grata Deo, ut quamcunque beneficienciam ab ipso recipiat; et talem graciam oportet omnem creaturam racionalem habere eo ipso quo a Deo causatur vel effectualiter conservatur: et illa gracia dicitur preveniens ad merendum, peccato mortali compossibilis, cum sit perpetuo in dampnatis, quos Deus acceptat et diligit de quanto illos conservat in esse. Nec est racio quare creatura non racionalis non est capax talis gracie subiective, nisi quia gracia dicta formaliter dicit subiectum suum esse volitivam potenciam, que cognitive et gratuanter potest bonum gratuitum acceptare. Secunda dicitur gracia gratum faciens, peccato mortali opposita, que vel est iusticia vel ipsam concomitans; et illa potest augmentari vel minui, sicut potest excidere et redire. Sed tercia dicitur gracia predestinacionis, que sola dividit inter filios regni et carceris; que, licet non possit excidere, stat tamen cum peccato mortali, cum non iustificat formaliter viatorem. Aliam autem significacionem exprimit Lincolniensis de gracia, quod accipitur pro laude vel affeccione debite repensa Deo pro gracia prius facta. Et isto modo apostolus sepius gracias agit Deo."
9864,434,3,237,"top","Sed pro concipienda ista triplici gracia dicta formaliter notandum quod Verbum Dei, sicut est plenum omnium racionum uniencium, sic est plenum volicionum quotlibet eternarum, "
9865,434,3,238,"bottom","quibus vult pro suo tempore benefacere creaturis; et ille voliciones secundum Lincolniensem sunt gracie: et cum quelibet Dei volicio sit infrustrabilis (ex dictis superius), patet quod quelibet Dei volicio respectu potencie volitive habet unam creatam graciam correlatam. Et istam sentenciam allegat doctor ex illo Ioh. i. 14, 15, Vidimus gloriam eius, quasi unigeniti a Patre, plenum gracie et veritatis; de cuius plenitudine nos omnes accepimus graciam pro gracia. Cum ergo Verbum caro factum sit unigenitus filius, et per consequens Deus per quem facta sunt omnia, patet quod sit plenus tercia gracia increata, quia plenus bona volicione eterna, ut pro suo tempore benefaciat creaturis. Et cum nulla Dei volicio frustrari poterit, patet ex complexione cuiuscumque ab eo voliti quod, sicut est prima veritas, si est, plenus eciam veritatis. Ille quidem dicitur verus homo qui facit in opere quidquid adextra loquitur vel intendit. Et sic de plenitudine gracie tercie increate nos omnes accepimus, quilibet suam creatam graciam subiectivam ex increata gracia correlata; ut, si queritur causa qua nunc sum formaliter sic gratus Deo, dicitur quod eterna Dei volicio est in causa, qua eternaliter michi voluit tantum bonum. Et ista oportet supponere pro quiditatibus et distinccionibus graciarum tanquam principia posterius inferendum."
9866,434,4,238,"top","Ex quibus formaliter sequitur quod Deus de potencia absoluta non posset acceptare creaturam ad gloriam, nisi sibi insit eterna gracia contingenter, et infundatur in creatura beata creata gracia secundum quam formaliter sit sic grata. Prima pars patet ex hoc quod, si Deus acceptat vel ordinat quodvis bonum, tunc eternaliter vult sic esse; et per consequens, iuxta dicta de gracia, si ordinat creaturam quamcunque ad gloriam, oportet illam ex eterna gracia provenire. "
9867,434,4,239,"bottom","Et quod omnis talis gracia sit contingens patet ex hoc quod omnis volicio qua Deus vult aliquod volibile extra ipsum est contingens; omnis huiusmodi gracia est talis volicio; ergo conclusio quoad primam partem. Et secunda pars patet ex hoc quod omnis talis gracia cum veritati correspondeat in effectu, oportet quod gratificatus sit denominatus accidentaliter gratus Deo; et illa denominacio accidentalis est gracia quam rectiloqui posuerunt. Et patet quam monstruose sapiunt qui ponunt graciam huiusmodi rem tante substancie quod poterit per se esse; quia idem esset hoc ponere et ponere quod creatura gratificabilis aliquando non sit, cum hoc tamen quod tunc sit grata accidentaliter Deo; hoc enim est gracia subiectiva. Et in istum errorem grossum propter defectum methaphisice credo Pelagium cum suis complicibus incidisse: posuit enim hominem posse mereri sine creata gracia, licet detur merenti ad ipsum facilitandum, et non requiritur absolute, sicut patet per Augustinum, libro suo de Heresibus, heresi lxxxix., ubi declarat quod heresis Pelagii stat in septem. Indubie talis res superaddita naturalibus, que poterit per se esse, nec fuit intenta ab apostolo vel sanctis doctoribus, nec potest racione vel auctoritate fundari probabiliter, si non fallor. Sed sentencia apostoli est luculenter fundabilis, quod nemo potest mereri aliquid nisi Deus ex eterna gracia faciat eum gratum, ex qua gratitudine vel gracia naturaliter previe requisita precedit quodcunque meritum creature. Unde propter verbum infundendi quidam ad tantum desipiunt quod ponunt graciam posse indifferenter in quolibet corpore per se poni et ad modum leguminum inhauriri. Alii autem, quod posset poni in lapide vel ubilibet per se ipsam, sed non posset informare propter ineptitudinem, nisi propter potenciam volitivam. Alii autem, errantes in questione quid est gracia, ponunt quod nulla est preter substanciam. In tales errores propter peccata incidimus, "
9868,434,4,240,"bottom","et casus summe impossibiles ac occupaciones superfluas sequentes scolasticas acceptamus. Quocontra apostolus, Augustinus, et alii viderunt quod nec potest creatura inherens substancie per se esse, nec homo vel angelus gratificari a Deo, nisi mediante gracia eis accidentaliter inherente; cum non possunt nisi accidentaliter a Deo acceptari; nec talis res, quam fingunt superadditam, per se sufficeret, nisi ponendo disposicionem accidentaliter inherentem ex Dei gracia secundum quam creatura est formaliter sic accepta."
9869,434,5,240,"top","Talem ergo ponendo sine pluri plana est Scripture sentencia quomodo nemo potest mereri sine speciali gracia previe concurrente, sicut Lincolniensis exponit exemplariter de vegetabili sublunari. Patet, inquit, quod omne bonum quod in nobis est, sive gratuitum sive naturale, a gracia Dei est: quia nullum est bonum quod ipse non velit esse; et cum eius velle sit suum facere, patet quod non est bonum quod ipse non faciat. Aversionem ergo voluntatis a malo et conversionem ad bonum ac perseveranciam in bono ipse facit: nichilominus tamen hec eadem facit nostra voluntas libere, sicut granum germinat et solis calore et terre humore et quadam vi germinativa intrinseca. Si enim non averteremus nos ipsos a mali et converteremus eciam nos ad bonum, non inde essemus laudabiles, nec preciperetur nobis in Scriptura hoc facere: et si sine gracia hoc possemus perficere, non pro hiis rogandus esset Deus. Hec doctor. Ymaginatur quidem quod gracia eterna coadiuvans sit quasi calor solis excitans germinare; sed creatam graciam infusam ponit in similitudine humori terreo respondere: vim autem germinativam intrinsecam vult correspondere libero arbitrio promerentis. Unde sicut nullum sublunare non liberum potest ex se movere, sed oportet quod ex celi influencia excitetur, in tantum quod, secundum sentenciam sancti "
9870,434,5,241,"bottom","Thome et aliorum philosophancium, cessante motu celi lapis molaris positus in quantumcunque subtili medio non descendit: sic multo evidencius nulla creatura libera potest ex se quidquam perficere, nisi a volicione divina previe excitetur."
9871,434,6,241,"top","Ex istis secundo patet quod Dei gracia ex integro principalius facit meritum quam natura: ex integro dico, quia non est intelligendum quod una pars meriti apropriate attribui potest gracie et altera nature exclusa gracia; sed sicut Deus facit totum opus creature ipsamque facit ex integro idem opus, sic concipiendum est de concursu gracie et nature. Unde vani sunt casus quibus ponitur quod Deus continuat graciam suam, permittens creaturam suam aliquantum mereri sine concursu create gracie adiuvantis; tunc quidem faceret Deus creaturam suam sic ex se merentem esse Deum. Et per idem negandus est casus quo ponitur Deum suspendere omnem actum varium naturalium creature, et moveat creatam graciam ut per se principiet opus bonum. Non enim est predicta gracia agens huiusmodi, sed sicut qualitates elementares equivoce sunt active, quia sunt disposiciones naturales in elementis, sic quod elementa, in quantum huiusmodi, proprie sunt activa; sic habitus gracie sunt disposiciones supernaturales quoad totale efficiens et naturales quoad subiectum quod, ut sic qualificatum, est dispositum ad merendum. Unde, ut alias dixi, accidencia, cum non habeant appetitum vel proprium actum intrinsecum, nichil proprie extra agunt; sed modo suo faciunt multa bona, ut figura facit incisionem, tenebra terrorem, specifica conveniencia amorem, sicut proporcio facit motum: illa tamen accidencia que per se sunt disposiciones substancie ad agendum vocantur qualitates active ad sensum expositum. Quod autem Dei gracia sit principalior in agendo, patet ex hoc quod creatura principalius disponitur ex Dei gracia ad merendum quam quacunque disposicione alia naturali. Nam nulla alia sufficit si hec desit, sed hec, eo ipso quod inest, "
9872,434,6,242,"bottom","ponit completam sufficienciam ad merendum; non quod per se possit agere actione propria qua non communicet cum subiecto, sed quia subiectum ipsa utitur tamquam dono Dei et disposicione efficacissima ad merendum. Unde idem est graciam sic facere et subiectum, in quantum gratum Deo, sic facere; quod si esset essencia per se possibilis haberet indubie propriam actionem, nec homo ex illa actione tam extranei hospitis pocius mereretur quam si bonus angelus concomitans sine apposicione virium hominis operetur. Gracia itaque increata principalissime facit actum, sicut natura creata secundum redundantem graciam creatam meretur principalius quam secundum disposicionem aliam naturalem."
9873,434,7,242,"top","Et sic intelligendus est apostolus, 2 Cor. iii. 4, 5, Fiduciam autem talem habemus per Christum ad Deum quod non sufficientes sumus cogitare aliquid a nobis quasi ex nobis, sed sufficiencia nostra ex Deo est. Ecce primo apostolus dicens quod non eget adulacionibus commendaticiis confitetur se habere spem ad premium pro labore, sed non nisi per mediacionem domini Iesu Christi: Fiduciam, inquit, habemus per Christum ad Deum. Et quia posset credi apostolum intendere quod meretur a Deo aliquid de condigno, removet illud subtiliter adiciens quod non sumus sufficientes cogitare aliquid a nobis quasi ex nobis, sed ex Deo. In quo dicto videtur michi quod apostolus more suo profunde primo innuit nos posse cogitare aliquid a nobis, et per consequens salvatur nobis liberum arbitrium cum potencia merendi de congruo: secundo, per hoc quod negat nos posse cogitare aliquid ex nobis, explicat quod non possumus mereri aliquid sine precedente gracia, et sic nichil simpliciter de condigno: tercio, quando dicit sufficiencia nostra, et sic cogitandi, ex Deo est, patenter innuit quod nulla creatura potest aliquid nisi illud specialiter sit ex Deo. Et tollitur error negancium "
9874,434,7,243,"bottom","creturam per se posse agere, sicut commentator, nono Methaphisice, commento septimo, imponit, licet mendaciter, Avicenne. Tollitur secundo error Pellagii ad tantum extollentis liberum arbitrium, quod ponit hominem posse sine gracia promereri. Tollitur tercio error quorundam philosophancium qui ponunt quod alia possumus ex nobis libere sine concursu Dei necessitantis previe, et in alia non possumus que nostre non subiacent potestati. Nam inter omnes actus vel opera creature videtur creatura racionalis posse maxime libere cogitare, cum cogitacio nec requirit iuvamen parcium nec creaturarum extra concurrencium eciam obiective, sicut requirunt sensacio, ymaginacio, locucio, et agencie corporales: si ergo nemo sufficit, ex se sed ex Deo aliquid cogitare, sequitur per locum sufficientem a simili vel maiori quod nichil aliud sufficit ex se facere. Unde videtur michi quod in modis loquendi apostoli ex preposicio signat circumstanciam primi principii originantis: et inde innuit Filium principari ex Patre, 1 Cor. viii. 6, Unus Deus Pater, ex quo omnia, et nos ex ipso; et unus dominus Iesus Christus, per quem omnia, et nos in ipso."
9875,434,8,243,"top","Apostolus autem differencia notabili respexit preposiciones et adverbia, sicut et accidencia terminorum: patet Hebr. iii., ubi magno processu discutit quare propheta Psalmo xciv. 8 inseruit, Hodie si vocem eius audieritis, etc. Et idem patet Gal. iii. 16, Abrahe dicte sunt repromissiones et semini eius. Non dicit, inquit, Seminibus, quasi in multis, sed Semini tuo, qui est Christus. Ecce, quomodo sanctus doctor notat numerum casus de textu Gen. xxii.? Unde, quando dicit negativas, modificat per adverbia temporis sic, Christus resurgens ex mortuis "
9876,434,8,244,"bottom","iam non moritur, Rom. vi. 9; et 2 Thim. ii. 17 recitat sub hac forma, Himeneus et Philetus a veritate exciderunt dicentes resurreccionem iam factam: sed 1 Cor. xv. 13 absolute dicit sine adverbiis, Si resurreccio mortuorum non est, tunc Christus non resurrexit; et ita de similibus est censendum. Et sic intelligitur illud ad Tit. iii. 4, 5, Apparuit benignitas et humanitas Salvatoris nostri Dei, non ex operibus iusticie que fecimus nos. Sic eciam intelligitur illud apostoli, Rom. xi. 6, Si autem gracia Dei, iam non ex operibus; et sic de multis similibus."
9877,434,9,244,"no","Nec ex istis sequitur, si non ad illum sensum ex operibus datur premium, quod nemo per opera promeretur. Constat quidem ex septimo Phisicorum quod Aristoteles laxans terminos concedit quod corpora inanimata et animata non sint libera, licet sint per se, non tamen ex se, mobilia, sed solum racionabilia que habent in se plenam originem sui motus, sicut credidit de homine et corporibus celestibus et de mundo. Ipsam enim habent intra se tam activum quam passivum principium sui motus, et possunt ex suo arbitrio inchoare motum sine hoc quod ad hoc moveantur a movente extrinsece obiective. Bruta autem et cetera per se mota, licet habeant formam intrinsecam per quam moventur efficaciter sicut materialiter a passivo principio, quia tamen ista non sufficiunt nisi ab influencia celi suum progressum quod vel tunc vel prius moveatur sensus eorum materialis ab obiecto intrinseco, quod inclinando ad motum huiusmodi ipsis inferat passionem. Cum ergo prima origo premii sit gracia et non meritum premiati, non mirum si Scriptura dicat ad hunc sensum quod nemo meretur ex opere sed ex gracia premiantis. Alias autem equivocaciones huius preposicionis ex attendit theologus, subtilis indagator sensuum Scripturarum."
9878,434,10,244,"top","Tercio patet quod, licet gracia increata ex qua formaliter "
9879,434,10,245,"bottom","sequitur creata gracia non sit in hominis potestate, tamen gracia illa creata convertibilis satis subiacet quoad generacionem, exstinccionem, augmentum vel decrementum hominis potestati. Prima pars patet ex dictis de volicione Dei eterna super quam nichil poterit dominari; et quod illa infert creatam graciam patet ex hoc quod non potest esse quod Deus velit gratificare creaturam liberam nisi pro suo tempore fiet grata. Non ergo oportet, si sint duo convertibilia, et unum subiacet potestati Dei, tunc et reliqum, quia duorum convertibilium unum est creatura subiecta Dei dominio et aliud non sic potest subici, cum sit eterna relacio racionis. Et patet secunda pars eo quod homo potest dignificare se post previam graciam ut Deus in ipso generet secundam graciam vel augmentum, et per consequens homo potest mereri generacionem vel augmentum secunde gracie, et per idem demereri potest exstinccionem vel diminucionem secunde gracie sed non prime."
9880,434,11,245,"no","Difficultas tamen logica est inter theologos, utrum stet viatorem pro tempore quo est in mortali peccato mereri sibi graciam a qua decidit in peccando. Et videtur michi quod sic quis peccator atterendo se ipsum pro scelere commisso facit se esse dignum ut Deus ipsum remittat et graciam infundat. Duplex tamen solet esse distinccio de mereri, scilicet, antecedenter et incomplete, vel consequenter et complete. Antecedenter et incomplete, quando peccator attricione facit se esse post dignum ad premium. Et dicitur incompleta, quia adhuc nondum est dignus antequam succedat contricio, id est, sufficiens ad deleccionem displicencia de peccato. Sed meritum consequens et completum presupponit graciam, et addit actum meritorium per quem subiectum sit simul dignum ad premium."
9881,434,12,245,"top","Et sic intelligendi sunt doctores qui dicunt nullum actum "
9882,434,12,246,"bottom","esse meritorium in peccato. Unde Lincolniensis, dicto quo prius, ponit sub istis terminis modum quo Deus iustificat impium a peccato. Modum, inquit, quo iustificatur impius talem esse puto: Deus eterno verbo semper dicit omnia que fiunt, cum nichil eum lateat; sed culpas dicit, non ut sibi placitas, ymo, ut debite puniendas: et cum suum velle sit suum facere, patet, quod si eternaliter dicit hunc impium esse nunc iustificandum, adveniente ipso nunc fit de impio iustus, tam Dei voluntate eterna que est gracia, quam hominis voluntate libera, dum illa voluntas libera Dei graciam non repellat. Et patet cur pocius iustificatur impius nunc quam prius, scilicet, quia Deus dixit eternaliter ipsum esse nunc iustificandum. Et si queritur quare Deus eternaliter dixit ipsum esse nunc iustificandum pocius quam post vel ante, dicitur quod sic est ordinatissimum, in rerum universitate fieri: omnia enim facit Deus sicut sunt in universitate ordinatissima. Tres, inquit, sunt gracie in Deo per quas iustificat impium a peccato. Primo est eterna voluntas qua vult impium averti a malo: secunda est voluntas qua vult ipsum converti ad bonum: et tercia est voluntas Dei conservandi in bono voluntatem conversam, et tamdiu est homo iustus quamdiu hanc graciam non repellit. Unde prima dicitur gracia preveniens, secunda gracia iustificans, et tercia est consumans. Et correspondenter est triplex conformitas voluntatis create ad voluntatem divinam, que dicitur triplex creata gracia vel infusa. Voluntas, inquit, Dei qua vult impium averti a malo gracia quidem est, sed nondum gratificans. Verumtamen, cum Dei voluntas incipit in voluntate impia operari, sequitur simul tempore peccatorum remissio; et per consequens cooperatur voluntas qua Deus vult peccatorem converti ad bonum, que sola dicitur gratificans: et illa gracia est "
9883,434,12,247,"bottom","posterior causacione quam peccati remissio; et per consequens posterior quam gracia preveniens, que peccati remissionem causaliter antecedit; sed est prior causaliter quam sit creata gracia correspondens, scilicet, voluntatis create ad bonum conversio. Et correspondenter sequitur tercium iugum, scilicet, bona voluntas Dei qua vult voluntatem conversam conservari in bono et creata perseverancia correspondens. Hec doctor. Ex istis videtur quod prius causaliter est gracie prime infusio quam peccatorum remissio, et per idem prius, causaliter est peccati remissio quam medie gracie gratificantis infusio. Quamvis enim prius quoad consequenciam sit simpliciter gracie infusio quam peccati remissio, peccati tamen remissio non potest esse sine infusa gracia. Verumtamen peccati remissio precedit causaliter infusionem gracie gratificantis peccatorem ad bonum conversum, quia prius causaliter declinat a malo quam ad aliquod bonum convertitur."
9884,434,13,247,"top","Et patet solucio ad argumenta quibus assumitur quod ammocio prohibentis preexigitur ante induccionem oppositi. Primum quidem gracia preveniens est causa declinacionis peccati, sicut educcio frigiditatis causatur ex induccione caliditatis, cum illa singularis inductio que posset esse sine tali educcione sit positivum causans privativum. Positivum quidem per se intenditur a natura et privativum solum per accidens. Verumtamen, sicut educcio frigiditatis aque precedit causaliter induccionem siccitatis ignee consequentis ad calorem, sic peccati remissio precedit causaliter infusionem secunde gracie. Unde licet iste sex gracie distinguantur, non tamen est putandum quod una illarum posset esse cum hoc quod non sit reliqua earundem; et per consequens omnes sex se invicem consequuntur. Istud est planum de tribus graciis increatis; nam cum aliud sit declinare, et aliud facere bonum, aliudque perseverare in bono, patet quod voliciones eterne terminate ad hec tria proporcionabiliter distinguuntur. "
9885,434,13,248,"bottom","Et cum nullum istorum trium potest esse, si non sit reliquum et nisi habuerit increatam graciam correlatam, patet tota conclusio. Idem ergo est ponere quod una istarum sit cum hoc quod non sit reliqua, ac si poneretur quod una persona divina sit sine reliqua. Licet enim quelibet istarum graciarum creatarum infundatur a qualibet persona divina, cum quadam proprietate personali appropriantur secundum ordinem tribus personis que illas gracias ordinate respiciunt: ut gracia prima, ex qua fit ex peccatore iustus, correspondeat Deo Patri, ex quo omnia; secunda gracia, per quam conversus fit formaliter Deo gratus, correspondeat Filio, per quem omnia, (ut loquitur apostolus, 1 Cor. viii. 6, et Ioh. i. 17, Gracia et veritas per Iesum Christum facta est); gracia autem perseverancie, saltem quamdiu viator ad bonum convertitur, correspondet Spiritui sancto. Unde peccatum finalis impenitencie vocatur peccatum in Spiritum sanctum (Mat. xii. 32), et per idem voluntaria in bono perseverancia sancto Spiritui correspondet. Et patet quod utrobique increata gracia precedit nedum temporaliter sed causaliter creatam graciam correlatam. Ideo nimirum est gracia Dei in Scriptura sacra tam crebro et specialiter ab apostolo commendata. Et patet quod creatura non potest a Deo mereri aliquid nisi de gracia."
9886,434,14,248,"top","De individuacione et permanencia create gracie, quomodo potest manere eadem nunc intensior et nunc remissior, vel an redeat eadem in numero 1, ac utrum necessitat ad merendum 1, et utrum homo coagit cum Deo ad secundam graciam inducendam, et quomodo gracie specifice distinguuntur (ut gracia unionis non habet aliam sibi parem), et sic de ceteris dubiis que nunc currunt; patet ex sepe dictis quot sunt gradus individuacionis in gracia: ut alia requirit et completur eadem in numero per subiectum efficiens et obiectum, et cetera potest eadem gracia in numero augmentari, minui, et redire; et proporcionabiliter dicitur de peccato. Alia autem singularius individuatur cum tribus predictis a  "
9887,434,14,249,"bottom","tempore in quo fundatur, et sic non redit eadem in numero nec componitur ex suis partibus intensivis, sed necessitat libere contradictorie promerentem, et homo, licet non coagat cum Deo infundendo graciam, coagit tamen cum Deo ministerialiter et dispositive previe ut gracia habeatur. Et quantum ad specificacionem dicitur quod specificatur, sicut et individuatur, a suis principiis. Nec potest alia gracia creature equiparari vel racionabiliter comparari gracie unionis."
9888,434,15,249,"bottom","CAPITULUM VI."
9889,434,16,249,"no","SED videtur 'quod non sit distinctio inter meritum de congruo et meritum de condigno. Nam eo ipso quo quis meretur aliquid a creatura, meretur illud idem a Deo, qui est dominus cuiuslibet creature; sed omne meritum creature respectu Dei est meritum solum de congruo; et per consequens, si sit meritorum distinctio, nullum est penitus de condigno. Patet plane deduccio: nam omne meritum quoad Deum est solum de congruo; omne meritum relative Deum respicit, cum oportet ipsum principaliter premiare; ergo omne meritum est meritum de congruo. In relativis quidem tenet consequencia a quoad simpliciter; ut omne meritum est vere de congruo, si sit de congruo quoad Deum.'"
9890,434,17,249,"no","Hic dicitur quod non est distinctio meritorum ex opposito per istas differencias, congruum et condignum, cum, eo ipso quo aliquod meritum est condignum, est congruum, et forte e converso, sed non respectu eiusdem premiantis. Meritum enim est ministerium creature racionalis dignum premio; et sicut idem homo est pater et filius, dominus et servus, similis et dissimilis ad diversa, sic idem ministerium est de condigno quoad prepositum sine gracia premiantem, et de congruo quoad dominum de mera gracia premiantem: et sic raciones congrui et condigni sunt dispares, sicut paternitas, filiacio,"
9891,435,1,250,"bottom","similitudo, dissimilitudo, dominium, et servicium, licet eadem sint subiecta quibus insunt formaliter. Et patet logico solucio argumenti."
9892,435,2,250,"no","Sed secundo obicitur contra hoc quod dictum est, nullam creaturam mereri ab alia, nisi solummodo de condigno. Videtur enim quod 'creatura potest ex gracia donare alteri multa dona; et per consequens creatura potest retribuere alteri servienti mercedem, partim de condigno et partim de congruo: et per consequens non oportet quod simpliciter de condigno. Antecedens patet tripliciter: Primo per hoc quod aliter nemo foret dominus nisi de illis que possidet poterit gratis dare. Secundo per hoc quod aliter tollerentur virtutes morales, precipue quia tam liberalitas quam magnificencia, et per consequens alie que istis virtutibus sunt annexe. Tercio, aliter tollerentur merita divitum, cum tamen secundum apostolum debent communicare pauperibus non ex tristicia sed hilariter, ut patet 2 Cor. ix. 7. Et consonat mandatum Domini Mat. x. 8 ad suos apostolos; Gratis, inquit, accepistis, gratis date. Unde apostolus, 1 Cor. ultimo, hortans ad collectam mittendam sanctis in Ierusalem, mandat quod unusquisque aput se reponat recondens quod sibi placuerit; et tale donatum vocat sepe graciam, 2 Cor. viii. 7. Non enim exegerunt apostoli excommunicando pecunias, sicut modo.'"
9893,435,3,250,"top","Pro isto oportet tria supponere. Primo quod quelibet creatura racionalis sit improprie dominus, quin pocius minister vel dispensator supremi Domini. Patet ex hoc quod quelibet creatura est servus Domini habens quidquid habet ex mera gracia ut dispenset. Et hinc dicit apostolus, 1 Cor. iv. 1, Sic nos existimet homo ut ministros Cristi et dispensatores ministeriorum Dei; et 1 Cor. iii. 4, 5, Quid igitur est Apollo? "
9894,435,3,251,"bottom","quid vero Paulus? et respondet, Ministri eius cui credidistis, et unicuique sicut Deus dedit. Sed nec hoc debet verti in dubium, cum Deus secundum hominem assumptum (ut patet superius) ministravit. Secundo supponitur quod, sicut nulla creatura servit alteri nisi eo ipso serviat Deo suo, sic nulla creatura in aliquo premiat servum nisi Deus eo ipso principalius premiet in eodem. Patet ex dictis de principalitate divini domini, cum opportet creaturam premiantem capere de bonis domini sui, cuius officio fungitur premiando. Et quoad primam partem patet ex hoc quod quidquid acquiritur servo acquiritur et domino; ministrans ergo servo ministrat, ut sic, et domino. Unde apostolus, ad Eph. vi. 7, hortando servos dominis temporalibus servire fideliter, subdit causam; Servientes, inquit, sicut Domino et non hominibus, scientes quod unusquisque quodcumque fecerit bonum, hoc percipiet a Domino: ex quo patet tota supposicio. Tercio supponitur quod creature dispensantes bona temporalia Dei sui egent mutuo spirituali iuvamine confratrum integrancium ecclesiam militantem. Patet ex communione membrorum ecclesie qua se iuvant mutuo in merendo, sicut fides confitetur et docet apostolus, ad Rom. xii. et 1 Cor. xii; potestque demonstrari cuicumque non protervo admittenti communitatem hominum iuvari vel impediri a qualibet sui parte, sicut partes humani corporis conferunt ut integrum sit perfectum."
9895,435,4,251,"top","Istis suppositis, dicitur quod creatura, sicut improprie, quia ex pura gracia supremi Domini, est dominus illius quod possidet, sic proporcionabiliter potest donare improprie, quia numquam nisi in virtute primi Domini predonantis; et ita, sicut accidit sibi donare debite vel pretense, sic potest ex suo ministerio, quod tota vocatur donacio, acquirere sibi vicia vel virtutes, et meritum vel demeritum, a primo Domino, secundum quod servicium dispensandi infidele fuerit vel "
9896,435,4,252,"bottom","fidele. Nec aliam donacionem potest creatura a Deo recipere, quomodocunque verba et opiniones ignorancium cecatorum superbia fuit mutata. Et hinc in Scriptura sacra, que signa adaptat secundum correspondenciam veritatis, actus donacionis humane per signum communicacionis, dispensacionis, vel ministerii est expressus; quia indubie longe distancius a donacione ministrat quecumque creatura quantumcunque meritorie dispensans vel communicans dona Dei, quam dispensator terreni dominii qui bona mente distribuit bona que suus terrenus dominus mandat dari, et minus improprie quoad illum dominum donat illa: quod si amaro animo vel minus inprovide impertitur, minus peccat quam quantumcunque terrenus dominus magnus qui improvide dispensaverit bona sua, quia gradus eius est alcior et obligacio multiplici racione strictior."
9897,435,5,252,"top","Conceditur ergo quod nulla creatura meretur ab altera nisi solummodo de condigno; quia, licet ex gracia Dei dispensat vel modo suo donat donaria, ipsa tamen non facit graciam servienti. Probatur sic: Nichil donans ad preceptum domini, ut a donatorio magis recipiat, facit graciam in donando; sed quelibet creatura sic se habet donando alteri donum Dei; ergo conclusio. Maior conceditur a quocunque; cum dans ad sui indigenciam, ut mercando recipiat pro minori valencius, non facit graciam in donando. Et minor probatur per dacionem oppositi de Petro bona domini dispensante. Queritur ergo utrum Petrus ex mandato domini dat ut debet vel non. Si sic, meretur graciam donans digne, et per consequens ex communicato merito recipientis cuius est indigens recipit bonum spirituale prestancius temporali. Que gracia ergo Petro? revera non gracia sed laus ex fideli ministerio quo sic servit. Si Petrus non donat ut debet, que gracia sibi simulando false quoad dominum cui servit sibi inutiliter? cum ex presumptione auctoritatis proprie demeretur et recipienti non facit "
9898,435,5,253,"bottom","titulum, cum iniuste ministrat donarium; non ergo facit graciam quovismodo. Verumtamen contingit dispensatorem Dei demerendo dare digno, et sic ex donacione Dei accipitur titulus si habetur; contingit eciam dispensatorem Dei indigno meritorie dispensare, posito quod bono animo et ignorancia excusabili det indigno: sed utrobique non ministro sed principali domino est gracia referenda. Nec unquam est dispensacio meritoria ministranti nisi ex dispensacione licita domini administrat; licet enim recipiens indignus in persona propria non meretur graciam ministranti, est tamen occasio ut ministrans per suam beneficenciam mereatur, et preter hoc ut ecclesia mereatur suo membro donari carismata, cum merita universalis ecclesie et cuiuslibet sue partis reciproce sunt connexa. Et patet, cum quelibet persona ecclesie benefaciens alteri habeat recompensacionem supererogativam ex capite et corpore ecclesie, quod ipsa non graciose premiat, sed instrumentaliter ad sui indigenciam pro merito cumulando. Contententur ergo creature, gratis donantes bona Domini cuius vicem gerunt ad sui egenciam, quod habeant grates et laudes ministro deputatas, reservando semper gracias Domino capitali."
9899,435,6,253,"top","Totam illam sentenciam inculcat, ut michi videtur, apostolus, 1 Cor. ix. Nam probando quod licet predicatoribus necessaria stipendia capere de ecclesia quam informant, inter alia argumenta subtilia, hoc est unum; Si enim nos vobis spiritualia seminamus, non est magnum si nos carnalia vestra metamus: quasi argueret, Quilibet bonus mercator debet exponere minora bona ut temporalia pro bonis pocioribus, ut spiritualibus, acquirendis, et specialiter si sint media necessaria ad eadem; sed sic est de communicacione temporalium predicatoribus verbi Dei; ergo quilibet constitutus super bona temporalia debet taliter ministrare; nec "
9900,435,6,254,"bottom","ex hoc facit graciam, cum recipiens dat melius pro peiore, et est utrobique indigencia reciproca. Ex quo patet quod divites mundi plus egent pauperibus quam econtra, quia longe maior est indigencia bonorum gracie quam fortune. Et illud innuitur Apoc. iii. 17: Dicis, inquit Scriptura, quod Dives sum et locupletus, et nullius egeo; et nescis quia tu es miser et miserabilis et pauper et cecus et nudus: -  miser per carenciam gracie, miserabilis per reatum pene, pauper de bonis spiritualibus, cecus in discernendo proprios defectus, et nudus spoliatus virtutibus. Ulterius excludit apostolus graciam a spiritualiter ministrante: Si, inquit, ewangelisavero, non erit michi gloria; necessitas enim michi incumbit: quasi diceret, Non est michi gracia ex ewangelio imputanda, cum sim minister conducticius preaccipiens dona et arras premii pro labore; ideo Domino et non michi gracia est referenda. Unde subdit, Ve michi si non ewangelisavero: quasi diceret, Ex quo debeo ministrare superiori Domino pro mercede, sic quod incurro penam si illud ommisero, patet quod michi non est gracia imputanda. Et quia posset credi quod sic necessitatus a Domino racione debiti et recepte gracie non meretur, excludit illud, dicens, Si enim volens hoc ago, mercedem habeo. Et quia tercio posset credi quod si ipse predicaret intencione corrupta, ut principaliter propter bona temporalia acquirenda, tunc ministerium esset frustra, hoc excludit, dicens, Si autem invitus, dispensacio michi credita est: quasi diceret, Etsi predico appetitu indebito coactus ex comodo temporali, adhuc cum credita sint michi ex officio eloquia predicandi, adhuc est officium utile auditori; cum ministerium sacramenti non inficitur ex ministro."
9901,435,7,254,"top","Scio enim, quod ista sentencia deridebitur a politicis et mundanis, cum exuit dominos a remuneracionibus graciosis. "
9902,435,7,255,"bottom","Item, cum confundit actus humanos circa commutaciones temporalium, quod non distingwit inter donacionem humanam et debiti reddicionem, accomodacionem, et quamlibet aliam dacionem: quod sine causa confunderet sensus politicos. Item, iuxta illud non solum papa non posset facere graciam cuiquam de beneficio ecclesiastico providendo, verum nullus sacerdos posset conficere, absolvere, baptisare, vel conferre aliquod sacramentum."
9903,435,8,255,"no","Ad primum dicitur quod propter dominos seculares ac eorum locuciones improprias non est veritas catholica subticenda. Unde expediret dominos temporales recognoscere quod non sunt nisi ministri vel ballivi Domini, ut sic omnia quecumque fecerint, in nomine Domini Dei sui faciant, iuxta doctrinam apostoli, 1 Cor. x. 31, Omnia in gloriam Dei facite. Sed heu, Omnes que sua sunt querunt, non que Iesu Christi (Phil. ii. 21). Si ergo istam sentenciam haberemus pre oculis tunc non inaniter gloriaremur quasi hec haberemus ex nobis; sed cum timore distribueremus bona Domini solum dignis, ascribentes Deo honores, et non nobis, qui solum sumus dispensatores et servi sibi inutiles. Vide capitulum septimum libri tercii de humano Dominio."
9904,435,9,255,"top","Quoad secundum dicitur quod actus tales hominum se invicem consequuntur, cum nemo donat sed dissipat bona Domini, nisi dederit ut debet, et quibus est debitum ita dari. Si enim ignorancia excusabili liberalis fallitur in dando discolis, adhuc debet illis dare, cum sic dando meretur; et per consequens donum Domini debet eis dari, licet ipsi non debent ipsum recipere: ut ego debeo iniusta pati, sed tortor non debet passionem illam quoad me iustam et quoad ipsum iniustam sic inferre. Ad secundum patet quod sine confusione actus humani sunt simul donacio, debiti reddicio, accomodacio, et simplex dacio, sed respectu diversorum et "
9905,435,9,256,"bottom","secundum disparem racionem. Nam cum iuxta doctrinam apostoli, ad Col. iii. 17, omnia in nomine Dei debent fieri, patet quod, si quid donant, hoc debet ascribi donacioni Dei, et per consequens accomodacioni ac alteri commutacioni graciose quoad Deum; ymo, debet vocari reddicio quoad Deum. Politici autem, tamquam mundi principes, quasi in nomine suo communicarent, talia baptisant terminos secundum consideracionem legis humane, ut distinctio commutacionum capiatur penes legum humanarum disparem racionem. Ideo vocat Scriptura talem donacionem humanam ministerium aut communicacionem; et illud quod quis ministrat sine debito secundum legem humanam donare dicitur."
